<!DOCTYPE HTML>
<html lang="zh-cn" class="light sidebar-visible" dir="ltr">
    <head>
        <!-- Book generated using mdBook -->
        <meta charset="UTF-8">
        <title>佛、道、儒</title>
        <meta name="robots" content="noindex">


        <!-- Custom HTML head -->

        <meta name="description" content="">
        <meta name="viewport" content="width=device-width, initial-scale=1">
        <meta name="theme-color" content="#ffffff">

        <link rel="icon" href="favicon-de23e50b.svg">
        <link rel="shortcut icon" href="favicon-8114d1fc.png">
        <link rel="stylesheet" href="css/variables-8adf115d.css">
        <link rel="stylesheet" href="css/general-2459343d.css">
        <link rel="stylesheet" href="css/chrome-ae938929.css">
        <link rel="stylesheet" href="css/print-9e4910d8.css" media="print">

        <!-- Fonts -->
        <link rel="stylesheet" href="fonts/fonts-9644e21d.css">

        <!-- Highlight.js Stylesheets -->
        <link rel="stylesheet" id="mdbook-highlight-css" href="highlight-493f70e1.css">
        <link rel="stylesheet" id="mdbook-tomorrow-night-css" href="tomorrow-night-4c0ae647.css">
        <link rel="stylesheet" id="mdbook-ayu-highlight-css" href="ayu-highlight-3fdfc3ac.css">

        <!-- Custom theme stylesheets -->


        <!-- Provide site root and default themes to javascript -->
        <script>
            const path_to_root = "";
            const default_light_theme = "light";
            const default_dark_theme = "navy";
            window.path_to_searchindex_js = "searchindex-99ff8d4a.js";
        </script>
        <!-- Start loading toc.js asap -->
        <script src="toc-0dd3b26b.js"></script>
    </head>
    <body>
    <div id="mdbook-help-container">
        <div id="mdbook-help-popup">
            <h2 class="mdbook-help-title">Keyboard shortcuts</h2>
            <div>
                <p>Press <kbd>←</kbd> or <kbd>→</kbd> to navigate between chapters</p>
                <p>Press <kbd>S</kbd> or <kbd>/</kbd> to search in the book</p>
                <p>Press <kbd>?</kbd> to show this help</p>
                <p>Press <kbd>Esc</kbd> to hide this help</p>
            </div>
        </div>
    </div>
    <div id="mdbook-body-container">
        <!-- Work around some values being stored in localStorage wrapped in quotes -->
        <script>
            try {
                let theme = localStorage.getItem('mdbook-theme');
                let sidebar = localStorage.getItem('mdbook-sidebar');

                if (theme.startsWith('"') && theme.endsWith('"')) {
                    localStorage.setItem('mdbook-theme', theme.slice(1, theme.length - 1));
                }

                if (sidebar.startsWith('"') && sidebar.endsWith('"')) {
                    localStorage.setItem('mdbook-sidebar', sidebar.slice(1, sidebar.length - 1));
                }
            } catch (e) { }
        </script>

        <!-- Set the theme before any content is loaded, prevents flash -->
        <script>
            const default_theme = window.matchMedia("(prefers-color-scheme: dark)").matches ? default_dark_theme : default_light_theme;
            let theme;
            try { theme = localStorage.getItem('mdbook-theme'); } catch(e) { }
            if (theme === null || theme === undefined) { theme = default_theme; }
            const html = document.documentElement;
            html.classList.remove('light')
            html.classList.add(theme);
            html.classList.add("js");
        </script>

        <input type="checkbox" id="mdbook-sidebar-toggle-anchor" class="hidden">

        <!-- Hide / unhide sidebar before it is displayed -->
        <script>
            let sidebar = null;
            const sidebar_toggle = document.getElementById("mdbook-sidebar-toggle-anchor");
            if (document.body.clientWidth >= 1080) {
                try { sidebar = localStorage.getItem('mdbook-sidebar'); } catch(e) { }
                sidebar = sidebar || 'visible';
            } else {
                sidebar = 'hidden';
                sidebar_toggle.checked = false;
            }
            if (sidebar === 'visible') {
                sidebar_toggle.checked = true;
            } else {
                html.classList.remove('sidebar-visible');
            }
        </script>

        <nav id="mdbook-sidebar" class="sidebar" aria-label="Table of contents">
            <!-- populated by js -->
            <mdbook-sidebar-scrollbox class="sidebar-scrollbox"></mdbook-sidebar-scrollbox>
            <noscript>
                <iframe class="sidebar-iframe-outer" src="toc.html"></iframe>
            </noscript>
            <div id="mdbook-sidebar-resize-handle" class="sidebar-resize-handle">
                <div class="sidebar-resize-indicator"></div>
            </div>
        </nav>

        <div id="mdbook-page-wrapper" class="page-wrapper">

            <div class="page">
                <div id="mdbook-menu-bar-hover-placeholder"></div>
                <div id="mdbook-menu-bar" class="menu-bar sticky">
                    <div class="left-buttons">
                        <label id="mdbook-sidebar-toggle" class="icon-button" for="mdbook-sidebar-toggle-anchor" title="Toggle Table of Contents" aria-label="Toggle Table of Contents" aria-controls="mdbook-sidebar">
                            <span class=fa-svg><svg xmlns="http://www.w3.org/2000/svg" viewBox="0 0 448 512"><!--! Font Awesome Free 6.2.0 by @fontawesome - https://fontawesome.com License - https://fontawesome.com/license/free (Icons: CC BY 4.0, Fonts: SIL OFL 1.1, Code: MIT License) Copyright 2022 Fonticons, Inc. --><path d="M0 96C0 78.3 14.3 64 32 64H416c17.7 0 32 14.3 32 32s-14.3 32-32 32H32C14.3 128 0 113.7 0 96zM0 256c0-17.7 14.3-32 32-32H416c17.7 0 32 14.3 32 32s-14.3 32-32 32H32c-17.7 0-32-14.3-32-32zM448 416c0 17.7-14.3 32-32 32H32c-17.7 0-32-14.3-32-32s14.3-32 32-32H416c17.7 0 32 14.3 32 32z"/></svg></span>
                        </label>
                        <button id="mdbook-theme-toggle" class="icon-button" type="button" title="Change theme" aria-label="Change theme" aria-haspopup="true" aria-expanded="false" aria-controls="mdbook-theme-list">
                            <span class=fa-svg><svg xmlns="http://www.w3.org/2000/svg" viewBox="0 0 576 512"><!--! Font Awesome Free 6.2.0 by @fontawesome - https://fontawesome.com License - https://fontawesome.com/license/free (Icons: CC BY 4.0, Fonts: SIL OFL 1.1, Code: MIT License) Copyright 2022 Fonticons, Inc. --><path d="M371.3 367.1c27.3-3.9 51.9-19.4 67.2-42.9L600.2 74.1c12.6-19.5 9.4-45.3-7.6-61.2S549.7-4.4 531.1 9.6L294.4 187.2c-24 18-38.2 46.1-38.4 76.1L371.3 367.1zm-19.6 25.4l-116-104.4C175.9 290.3 128 339.6 128 400c0 3.9 .2 7.8 .6 11.6c1.8 17.5-10.2 36.4-27.8 36.4H96c-17.7 0-32 14.3-32 32s14.3 32 32 32H240c61.9 0 112-50.1 112-112c0-2.5-.1-5-.2-7.5z"/></svg></span>
                        </button>
                        <ul id="mdbook-theme-list" class="theme-popup" aria-label="Themes" role="menu">
                            <li role="none"><button role="menuitem" class="theme" id="mdbook-theme-default_theme">Auto</button></li>
                            <li role="none"><button role="menuitem" class="theme" id="mdbook-theme-light">Light</button></li>
                            <li role="none"><button role="menuitem" class="theme" id="mdbook-theme-rust">Rust</button></li>
                            <li role="none"><button role="menuitem" class="theme" id="mdbook-theme-coal">Coal</button></li>
                            <li role="none"><button role="menuitem" class="theme" id="mdbook-theme-navy">Navy</button></li>
                            <li role="none"><button role="menuitem" class="theme" id="mdbook-theme-ayu">Ayu</button></li>
                        </ul>
                        <button id="mdbook-search-toggle" class="icon-button" type="button" title="Search (`/`)" aria-label="Toggle Searchbar" aria-expanded="false" aria-keyshortcuts="/ s" aria-controls="mdbook-searchbar">
                            <span class=fa-svg><svg xmlns="http://www.w3.org/2000/svg" viewBox="0 0 512 512"><!--! Font Awesome Free 6.2.0 by @fontawesome - https://fontawesome.com License - https://fontawesome.com/license/free (Icons: CC BY 4.0, Fonts: SIL OFL 1.1, Code: MIT License) Copyright 2022 Fonticons, Inc. --><path d="M416 208c0 45.9-14.9 88.3-40 122.7L502.6 457.4c12.5 12.5 12.5 32.8 0 45.3s-32.8 12.5-45.3 0L330.7 376c-34.4 25.2-76.8 40-122.7 40C93.1 416 0 322.9 0 208S93.1 0 208 0S416 93.1 416 208zM208 352c79.5 0 144-64.5 144-144s-64.5-144-144-144S64 128.5 64 208s64.5 144 144 144z"/></svg></span>
                        </button>
                    </div>

                    <h1 class="menu-title">佛、道、儒</h1>

                    <div class="right-buttons">
                        <a href="print.html" title="Print this book" aria-label="Print this book">
                            <span class=fa-svg id="print-button"><svg xmlns="http://www.w3.org/2000/svg" viewBox="0 0 512 512"><!--! Font Awesome Free 6.2.0 by @fontawesome - https://fontawesome.com License - https://fontawesome.com/license/free (Icons: CC BY 4.0, Fonts: SIL OFL 1.1, Code: MIT License) Copyright 2022 Fonticons, Inc. --><path d="M128 0C92.7 0 64 28.7 64 64v96h64V64H354.7L384 93.3V160h64V93.3c0-17-6.7-33.3-18.7-45.3L400 18.7C388 6.7 371.7 0 354.7 0H128zM384 352v32 64H128V384 368 352H384zm64 32h32c17.7 0 32-14.3 32-32V256c0-35.3-28.7-64-64-64H64c-35.3 0-64 28.7-64 64v96c0 17.7 14.3 32 32 32H64v64c0 35.3 28.7 64 64 64H384c35.3 0 64-28.7 64-64V384zm-16-88c-13.3 0-24-10.7-24-24s10.7-24 24-24s24 10.7 24 24s-10.7 24-24 24z"/></svg></span>
                        </a>

                    </div>
                </div>

                <div id="mdbook-search-wrapper" class="hidden">
                    <form id="mdbook-searchbar-outer" class="searchbar-outer">
                        <div class="search-wrapper">
                            <input type="search" id="mdbook-searchbar" name="searchbar" placeholder="Search this book ..." aria-controls="mdbook-searchresults-outer" aria-describedby="searchresults-header">
                            <div class="spinner-wrapper">
                                <span class=fa-svg id="fa-spin"><svg xmlns="http://www.w3.org/2000/svg" viewBox="0 0 512 512"><!--! Font Awesome Free 6.2.0 by @fontawesome - https://fontawesome.com License - https://fontawesome.com/license/free (Icons: CC BY 4.0, Fonts: SIL OFL 1.1, Code: MIT License) Copyright 2022 Fonticons, Inc. --><path d="M304 48c0-26.5-21.5-48-48-48s-48 21.5-48 48s21.5 48 48 48s48-21.5 48-48zm0 416c0-26.5-21.5-48-48-48s-48 21.5-48 48s21.5 48 48 48s48-21.5 48-48zM48 304c26.5 0 48-21.5 48-48s-21.5-48-48-48s-48 21.5-48 48s21.5 48 48 48zm464-48c0-26.5-21.5-48-48-48s-48 21.5-48 48s21.5 48 48 48s48-21.5 48-48zM142.9 437c18.7-18.7 18.7-49.1 0-67.9s-49.1-18.7-67.9 0s-18.7 49.1 0 67.9s49.1 18.7 67.9 0zm0-294.2c18.7-18.7 18.7-49.1 0-67.9S93.7 56.2 75 75s-18.7 49.1 0 67.9s49.1 18.7 67.9 0zM369.1 437c18.7 18.7 49.1 18.7 67.9 0s18.7-49.1 0-67.9s-49.1-18.7-67.9 0s-18.7 49.1 0 67.9z"/></svg></span>
                            </div>
                        </div>
                    </form>
                    <div id="mdbook-searchresults-outer" class="searchresults-outer hidden">
                        <div id="mdbook-searchresults-header" class="searchresults-header"></div>
                        <ul id="mdbook-searchresults">
                        </ul>
                    </div>
                </div>

                <!-- Apply ARIA attributes after the sidebar and the sidebar toggle button are added to the DOM -->
                <script>
                    document.getElementById('mdbook-sidebar-toggle').setAttribute('aria-expanded', sidebar === 'visible');
                    document.getElementById('mdbook-sidebar').setAttribute('aria-hidden', sidebar !== 'visible');
                    Array.from(document.querySelectorAll('#mdbook-sidebar a')).forEach(function(link) {
                        link.setAttribute('tabIndex', sidebar === 'visible' ? 0 : -1);
                    });
                </script>

                <div id="mdbook-content" class="content">
                    <main>
                        <h1 id="summary"><a class="header" href="#summary">Summary</a></h1>
<ul>
<li><a href="README.html">目录</a></li>
<li><a href="Buddhism/README.html">佛</a>
<ul>
<li><a href="#金刚经">金刚经</a></li>
<li><a href="#心经">心经</a></li>
<li><a href="#四十二章经">四十二章经</a></li>
<li><a href="#坛经">坛经</a></li>
<li><a href="#圆觉经">圆觉经</a></li>
<li><a href="Buddhism/LengYanJing/README.html">楞严经</a>
<ul>
<li><a href="#楞严经-1">核心内容</a></li>
</ul>
</li>
<li><a href="Buddhism/WeiMoJie/README.html">维摩诘经</a>
<ul>
<li><a href="#核心内容">核心内容</a></li>
</ul>
</li>
<li><a href="Buddhism/LengQieJing/README.html">楞伽经</a></li>
<li><a href="Buddhism/AHanJing/README.html">阿含经</a></li>
<li><a href="#转法轮经">转法轮经</a></li>
<li><a href="Buddhism/Lun/README.html">论</a>
<ul>
<li><a href="#证道歌">证道歌</a></li>
<li><a href="#达摩破相论">达摩破相论</a></li>
<li><a href="#清静道论">清静道论</a></li>
<li><a href="#大智度论">大智度论</a></li>
<li><a href="#瑜伽师地论">瑜伽师地论</a></li>
<li><a href="#入菩萨行论">入菩萨行论</a></li>
<li><a href="#大乘起信论">大乘起信论</a></li>
<li><a href="#阿毗达磨俱舍论">阿毗达磨俱舍论</a></li>
<li><a href="#童蒙止观">童蒙止观</a></li>
<li><a href="#华严金师子章">华严金师子章</a></li>
</ul>
</li>
</ul>
</li>
<li><a href="Dao/README.html">道</a>
<ul>
<li><a href="Dao/DaoDeJing/README.html">道德经</a>
<ul>
<li><a href="#解释">解释</a></li>
<li><a href="#帛书版">帛书版</a></li>
</ul>
</li>
<li><a href="Dao/ZhuangZi/README.html">庄子</a>
<ul>
<li><a href="#核心思想">核心思想</a></li>
<li><a href="#庄子解释">解释</a></li>
<li><a href="#编排">编排</a></li>
</ul>
</li>
<li><a href="#太乙金华宗旨">太乙金华宗旨</a></li>
</ul>
</li>
<li><a href="Ru/README.html">儒</a>
<ul>
<li><a href="#传习录">传习录</a></li>
</ul>
</li>
<li><a href="Merge/README.html">三合一</a></li>
</ul>
<div style="break-before: page; page-break-before: always;"></div>
<h1 id="佛"><a class="header" href="#佛">佛</a></h1>
<h2 id="三十七道品"><a class="header" href="#三十七道品">三十七道品</a></h2>
<h3 id="四念处"><a class="header" href="#四念处">四念处</a></h3>
<p>以正念观察四个对象，破除颠倒妄想：</p>
<ol>
<li>
<p><strong>身念处</strong>：观身不净（如呼吸、身体动作、无常）。</p>
</li>
<li>
<p><strong>受念处</strong>：观受是苦（觉知苦、乐、不苦不乐受的无常）。</p>
</li>
<li>
<p><strong>心念处</strong>：观心无常（观察心念的生灭变化）。</p>
</li>
<li>
<p><strong>法念处</strong>：观法无我（观察五蕴、烦恼等法的空性）。</p>
</li>
</ol>
<h3 id="四正勤四正断"><a class="header" href="#四正勤四正断">四正勤（四正断）</a></h3>
<p>精进断恶修善的四种努力：</p>
<ol>
<li>
<p><strong>已生恶令断</strong>：断除已生的恶法。</p>
</li>
<li>
<p><strong>未生恶令不生</strong>：防止未生的恶法生起。</p>
</li>
<li>
<p><strong>未生善令生</strong>：培养未生的善法。</p>
</li>
<li>
<p><strong>已生善令增长</strong>：增长已生的善法。</p>
</li>
</ol>
<h3 id="四神足四如意足"><a class="header" href="#四神足四如意足">四神足（四如意足）</a></h3>
<p>成就禅定与神通的四种基础：</p>
<ol>
<li>
<p><strong>欲神足</strong>：强烈的修行意愿。</p>
</li>
<li>
<p><strong>勤神足</strong>：精进不懈的努力。</p>
</li>
<li>
<p><strong>心神足</strong>：专注的心念。</p>
</li>
<li>
<p><strong>观神足</strong>：智慧的观照。</p>
</li>
</ol>
<h3 id="五根"><a class="header" href="#五根">五根</a></h3>
<p>五种能生善法的根本能力：</p>
<ol>
<li>
<p><strong>信根</strong>：对三宝的信心。</p>
</li>
<li>
<p><strong>精进根</strong>：修行的努力。</p>
</li>
<li>
<p><strong>念根</strong>：持续的正念。</p>
</li>
<li>
<p><strong>定根</strong>：心境的专注。</p>
</li>
<li>
<p><strong>慧根</strong>：洞察真理的智慧。</p>
</li>
</ol>
<h3 id="五力"><a class="header" href="#五力">五力</a></h3>
<p>五根的强化，能破烦恼：</p>
<ol>
<li>
<p><strong>信力</strong>：破除邪信。</p>
</li>
<li>
<p><strong>精进力</strong>：战胜懈怠。</p>
</li>
<li>
<p><strong>念力</strong>：对治散乱。</p>
</li>
<li>
<p><strong>定力</strong>：消除妄念。</p>
</li>
<li>
<p><strong>慧力</strong>：断除无明。</p>
</li>
</ol>
<h3 id="七觉支七菩提分"><a class="header" href="#七觉支七菩提分">七觉支（七菩提分）</a></h3>
<p>觉悟的七个要素：</p>
<ol>
<li>
<p><strong>念觉支</strong>：保持正念。</p>
</li>
<li>
<p><strong>择法觉支</strong>：分辨善恶法。</p>
</li>
<li>
<p><strong>精进觉支</strong>：勇猛修行。</p>
</li>
<li>
<p><strong>喜觉支</strong>：法喜充满。</p>
</li>
<li>
<p><strong>轻安觉支</strong>：身心轻快。</p>
</li>
<li>
<p><strong>定觉支</strong>：心住一境。</p>
</li>
<li>
<p><strong>舍觉支</strong>：平等舍离执着。</p>
</li>
</ol>
<h3 id="八正道"><a class="header" href="#八正道">八正道</a></h3>
<p>解脱的根本道路：</p>
<ol>
<li>
<p><strong>正见</strong>：正确的知见（缘起、四谛）。</p>
</li>
<li>
<p><strong>正思维</strong>：离贪嗔的思维。</p>
</li>
<li>
<p><strong>正语</strong>：不说妄语、恶口等。</p>
</li>
<li>
<p><strong>正业</strong>：不杀生、不偷盗等善行。</p>
</li>
<li>
<p><strong>正命</strong>：正当的职业与生活。</p>
</li>
<li>
<p><strong>正精进</strong>：向解脱努力。</p>
</li>
<li>
<p><strong>正念</strong>：觉知当下。</p>
</li>
<li>
<p><strong>正定</strong>：修习禅定，心不散乱。</p>
</li>
</ol>
<h2 id="术语"><a class="header" href="#术语">术语</a></h2>
<h3 id="四无量心"><a class="header" href="#四无量心">四无量心</a></h3>
<p>慈、悲、喜、舍</p>
<h3 id="五眼"><a class="header" href="#五眼">五眼</a></h3>
<ul>
<li><strong>慧眼</strong>：观见实相，即为慧眼。如照见诸法空相，且诸法如梦幻泡影。四贪处亦是法眼，观身不净，观受为苦，观心无常，观法无我。</li>
</ul>
<h3 id="四摄"><a class="header" href="#四摄">四摄</a></h3>
<ul>
<li>
<p><strong>布施摄</strong>：财布施、法布施、无畏布施。</p>
</li>
<li>
<p><strong>爱语摄</strong>：以柔软、关怀、鼓励的语言沟通。</p>
</li>
<li>
<p><strong>利行摄</strong>：通过实际行动利益他人。</p>
</li>
<li>
<p><strong>同事摄</strong>：以平等心与众生同处共事。</p>
</li>
</ul>
<h3 id="八解脱"><a class="header" href="#八解脱">八解脱</a></h3>
<p>一、有色观诸色解脱。二、内无色想，观外诸色解脱。三、净解脱身作证具足住解脱。四、空无边处解脱。五、识无边处解脱。六、无所有处解脱。七、非想非非想处解脱。八、想受灭身作证具足住解脱。</p>
<h3 id="三解脱门"><a class="header" href="#三解脱门">三解脱门</a></h3>
<ul>
<li>
<p><strong>空解脱门</strong>：观一切法皆<strong>空</strong>（无自性）</p>
</li>
<li>
<p><strong>无相解脱门</strong>：一切法空，一切相不可得。（于一切相不作忆念，是名无相心三昧。）</p>
</li>
<li>
<p><strong>无愿解脱门</strong>：远离一切<strong>愿求</strong>，不造作生死业。（又称<code>无作</code>或<code>无欲</code>）</p>
</li>
</ul>
<h3 id="唯识三性"><a class="header" href="#唯识三性">唯识三性</a></h3>
<ul>
<li>
<p>遍计所执性：即情有，万物之存在于人之主观构想。</p>
</li>
<li>
<p>依他起性：万物依因缘假合而有。</p>
</li>
<li>
<p>圆成实性：金性不变，金狮子、金元宝，本性皆为金。</p>
</li>
</ul>
<div style="break-before: page; page-break-before: always;"></div>
<h1 id="金刚经"><a class="header" href="#金刚经">金刚经</a></h1>
<h4 id="法会因由分第一"><a class="header" href="#法会因由分第一">法会因由分第一</a></h4>
<p>如是我闻：一时，佛在舍卫国祇树给孤独园，与大比丘众千二百五十人俱。尔时世尊，食时，著衣持钵，入舍卫大城乞食。于其城中次第乞已，还至本处。饭食讫，收衣钵，洗足已，敷座而坐。</p>
<h4 id="善现启请分第二"><a class="header" href="#善现启请分第二">善现启请分第二</a></h4>
<p>时长老须菩提，在大众中，即从座起，偏袒右肩，右膝著地，合掌恭敬而白佛言：​“希有，世尊！如来善护念诸菩萨，善付嘱诸菩萨。世尊！善男子、善女人发阿耨多罗三藐三菩提心，云何应住？云何降伏其心？​”</p>
<p>佛言：​“善哉，善哉！须菩提！如汝所说，如来善护念诸菩萨，善付嘱诸菩萨。汝今谛听，当为汝说。善男子、善女人发阿耨多罗三藐三菩提心，应如是住、如是降伏其心。​”</p>
<p>​“唯然，世尊！愿乐欲闻。​”</p>
<h4 id="大乘正宗分第三"><a class="header" href="#大乘正宗分第三">大乘正宗分第三</a></h4>
<p>佛告须菩提：​“诸菩萨摩诃萨应如是降伏其心：<u>所有一切众生之类，若卵生、若胎生、若湿生、若化生；若有色、若无色；若有想、若无想、若非有想非无想，我皆令入无馀涅槃而灭度之</u>。如是灭度无量无数无边众生，实无众生得灭度者。何以故？须菩提！<u>若菩萨有我相、人相、众生相、寿者相，即非菩萨</u>。​”</p>
<h4 id="妙行无住分第四"><a class="header" href="#妙行无住分第四">妙行无住分第四</a></h4>
<p>“复次，须菩提！<u>菩萨于法应无所住行于布施</u>。所谓<u>不住色布施，不住声、香、味、触、法布施</u>。须菩提！<u>菩萨应如是布施，不住于相</u>。何以故？若菩萨不住相布施，其福德不可思量。须菩提！于意云何？<u>东方虚空可思量不？​</u>”​</p>
<p>“不也，世尊”​。</p>
<p>​“须菩提！南、西、北方、四维、上、下虚空可思量不？​”​</p>
<p>“不也，世尊”​。</p>
<p>​“须菩提！菩萨无住相布施。福德亦复如是不可思量。须菩提！菩萨但应如所教住。​”</p>
<h4 id="如理实见分第五"><a class="header" href="#如理实见分第五">如理实见分第五</a></h4>
<p>“须菩提：于意云何？可以身相见如来不？​”​</p>
<p>“不也，世尊！不可以身相得见如来。何以故？如来所说身相，即非身相。​”</p>
<p>佛告须菩提：​“<u>凡所有相皆是虚妄，若见诸相非相，即见如来</u>。​”</p>
<h4 id="正信希有分第六"><a class="header" href="#正信希有分第六">正信希有分第六</a></h4>
<p>须菩提白佛言：​“世尊！颇有众生得闻如是言说章句，生实信不？​”</p>
<p>佛告须菩提：​“莫作是说！如来灭后，后五百岁，有持戒修福者，于此章句能生信心。以此为实。当知是人，不于一佛二佛三四五佛而种善根，已于无量千万佛所种诸善根。闻是章句，乃至一念生净信者，须菩提！如来悉知悉见，是诸众生得如是无量福德。何以故？是诸众生无复我相、人相、众生相、寿者相，无法相、亦无非法相。何以故？<u>是诸众生，若心取相，即为著我、人、众生、寿者</u>。若取法相，即著我、人、众生、寿者。何以故？若取非法相，即著我、人、众生、寿者。是故不应取法，不应取非法。以是义故，如来常说：‘汝等比丘，<u>知我说法如筏喻者，法尚应舍，何况非法</u>！’”</p>
<h4 id="无得无说分第七"><a class="header" href="#无得无说分第七">无得无说分第七</a></h4>
<p>“须菩提！于意云何？如来得阿耨多罗三藐三菩提耶？如来有所说法耶？​”</p>
<p>须菩提言：​“如我解佛所说义，无有定法名阿耨多罗三藐三菩提，亦无有定法如来可说。何以故？<u>如来所说法，皆不可取、不可说，非法，非非法</u>。所以者何？<u>一切贤圣皆以无为法而有差别</u>。​”</p>
<h4 id="依法出生分第八"><a class="header" href="#依法出生分第八">依法出生分第八</a></h4>
<p>“须菩提！于意云何？若人满三千大千世界七宝，以用布施，是人所得福德宁为多不？​”</p>
<p>须菩提言：​“甚多，世尊！何以故？是福德，即非福德性。是故如来说福德多。​”​</p>
<p>“若复有人于此经中受持，乃至四句偈等，为他人说，其福胜彼。何以故？须菩提！一切诸佛及诸佛阿耨多罗三藐三菩提法，皆从此经出。须菩提！所谓佛法者，即非佛法。​”</p>
<h4 id="一相无相分第九"><a class="header" href="#一相无相分第九">一相无相分第九</a></h4>
<p>“须菩提！于意云何？须陀洹能作是念：我得须陀洹果不？​”</p>
<p>须菩提言：​“不也，世尊！何以故？须陀洹名为入流，而无所入。不入色、声、香、味、触、法，是名须陀洹。​”</p>
<p>​“须菩提！于意云何？斯陀含能作是念：我得斯陀含果不？​”</p>
<p>须菩提言：​“不也，世尊！何以故？斯陀含名一往来，而实无往来，是名斯陀含。​”​</p>
<p>“须菩提！于意云何？阿那含能作是念：我得阿那含果不？​”</p>
<p>须菩提言：​“不也，世尊！何以故？阿那含名为不来，而实无不来，是故名阿那含。​”</p>
<p>​“须菩提！于意云何？阿罗汉能作是念：我得阿罗汉道不？​”</p>
<p>须菩提言：​“不也，世尊！何以故？实无有法名阿罗汉。世尊！若阿罗汉作是念：我得阿罗汉道，即为著我、人、众生、寿者。世尊！佛说我得无诤三昧，人中最为第一，是第一离欲阿罗汉。世尊！我不作是念：我是离欲阿罗汉。世尊！我若作是念：我得阿罗汉道，世尊则不说：’须菩提是乐阿兰那行者‘。以须菩提实无所行，而名须菩提是乐阿兰那行。​”</p>
<h4 id="庄严净土分第十"><a class="header" href="#庄严净土分第十">庄严净土分第十</a></h4>
<p>佛告须菩提：​“于意云何？如来昔在然灯佛所，于法有所得不？​”</p>
<p>​“不也，世尊！如来在然灯佛所，于法实无所得。​”​</p>
<p>“须菩提？于意云何？菩萨庄严佛土不？​”​</p>
<p>“不也，世尊！何以故？庄严佛土者，即非庄严，是名庄严。​”</p>
<p>​“是故须菩提！诸菩萨摩诃萨，应如是生清净心，<u>不应住色生心，不应住声、香、味、触、法生心</u>。<u>应无所住而生其心</u>。须菩提！譬如有人身如须弥山王，于意云何？是身为大不？​”</p>
<p>须菩提言：​“甚大，世尊！何以故？佛说非身，是名大身。​”</p>
<h4 id="无为福胜分第十一"><a class="header" href="#无为福胜分第十一">无为福胜分第十一</a></h4>
<p>“须菩提！如恒河中所有沙数，如是沙等恒河，于意云何？是诸恒河沙宁为多不？​”</p>
<p>须菩提言：​“甚多，世尊！但诸恒河尚多无数，何况其沙？​”​</p>
<p>“须菩提！我今实言告汝：若有善男子、善女人，以七宝满尔所恒河沙数三千大千世界，以用布施，得福多不？​”</p>
<p>须菩提言：​“甚多，世尊！”</p>
<p>佛告须菩提：​“若善男子、善女人，于此经中乃至受持四句偈等，为他人说，而此福德胜前福德。​”</p>
<h4 id="尊重正教分第十二"><a class="header" href="#尊重正教分第十二">尊重正教分第十二</a></h4>
<p>“复次，须菩提！随说是经乃至四句偈等，当知此处，一切世间天、人、阿修罗皆应供养，如佛塔庙，何况有人尽能受持、读诵！须菩提！当知是人，成就最上第一希有之法！若是经典所在之处，即为有佛，若尊重弟子。​”</p>
<h4 id="如法受持分第十三"><a class="header" href="#如法受持分第十三">如法受持分第十三</a></h4>
<p>尔时，须菩提白佛言：​“世尊！当何名此经，我等云何奉持？​”</p>
<p>佛告须菩提：​“是经名为金刚般若波罗蜜，以是名字，汝当奉持！所以者何？须菩提！佛说般若波罗蜜，即非般若波罗蜜，是名般若波罗蜜。须菩提！于意云何？如来有所说法不？​”</p>
<p>须菩提白佛言：​“世尊！如来无所说。​”​</p>
<p>“须菩提！于意云何？三千大千世界所有微尘，是为多不？​”</p>
<p>须菩提言：​“甚多，世尊！”​</p>
<p>“须菩提！诸微尘，如来说非微尘，是名微尘。如来说世界，非世界，是名世界。须菩提！于意云何？可以三十二相见如来不？​”</p>
<p>​“不也，世尊！不可以三十二相得见如来。何以故？如来说三十二相，即是非相，是名三十二相。​”</p>
<p>​“须菩提！若有善男子、善女人，以恒河沙等身命布施；若复有人，于此经中乃至受持四句偈等，为他人说，其福甚多。​”</p>
<h4 id="离相寂灭分第十四"><a class="header" href="#离相寂灭分第十四">离相寂灭分第十四</a></h4>
<p>尔时，须菩提闻说是经，深解义趣，涕泪悲泣而白佛言：​“希有，世尊！佛说如是甚深经典，我从昔来所得慧眼，未曾得闻如是之经。世尊！若复有人得闻是经，信心清净，则生实相，当知是人成就第一希有功德。世尊！是实相者，即是非相，是故如来说名实相。世尊！我今得闻如是经典，信解受持，不足为难。若当来世，后五百岁，其有众生得闻是经，信解受持，是人即为第一希有！何以故？此人无我相、无人相、无众生相、无寿者相。所以者何？我相即是非相，人相、众生相、寿者相即是非相。何以故？离一切诸相，即名诸佛。​”</p>
<p>佛告须菩提：​“如是，如是！若复有人得闻是经，不惊、不怖、不畏，当知是人甚为希有。何以故？须菩提！如来说第一波罗蜜，即非第一波罗蜜，是名第一波罗蜜，须菩提！忍辱波罗蜜，如来说非忍辱波罗蜜，是名忍辱波罗蜜。何以故？须菩提！如我昔为歌利王割截身体，我于尔时无我相、无人相、无众生相、无寿者相。何以故？我于往昔节节支解时，若有我相、人相、众生相、寿者相，应生嗔恨。须菩提！又念过去，于五百世作忍辱仙人，于尔所世无我相、无人相、无众生相、无寿者相。是故须菩提！菩萨应离一切相，发阿耨多罗三藐三菩提心！不应住色生心，不应住声、香、味、触、法生心，应生无所住心！若心有住，即为非住，是故佛说菩萨心不应住色布施。须菩提！菩萨为利益一切众生故，应如是布施。如来说一切诸相，即是非相。又说一切众生，即非众生。须菩提！如来是真语者，实语者，如语者，不诳语者，不异语者。须菩提！<u>如来所得法，此法无实无虚</u>。须菩提！<u>若菩萨心住于法而行布施，如人入暗，则无所见</u>；若菩萨心不住法而行布施，如人有目，日光明照，见种种色。须菩提！当来之世，若有善男子、善女人，能于此经受持、读诵，即为如来以佛智慧悉知是人，悉见是人，皆得成就无量无边功德。​”</p>
<h4 id="持经功德分第十五"><a class="header" href="#持经功德分第十五">持经功德分第十五</a></h4>
<p>“须菩提！若有善男子、善女人，初日分以恒河沙等身布施，中日分复以恒河沙等身布施，后日分亦以恒河沙等身布施，如是无量百千万亿劫以身布施；若复有人闻此经典信心不逆，其福胜彼，何况书写、受持、读诵，为人解说！须菩提！以要言之，是经有不可思议、不可称量、无边功德！如来为发大乘者说，为发最上乘者说。若有人能受持、读诵、广为人说，如来悉知是人、悉见是人，皆得成就不可量、不可称、无有边、不可思议功德。如是人等，则为荷担如来阿耨多罗三藐三菩提。何以故？须菩提！若乐小法者，著我见、人见、众生见、寿者见，则于此经不能听受、读诵、为人解说。须菩提！在在处处若有此经，一切世间天、人、阿修罗所应供养；当知此处即为是塔，皆应恭敬作礼围绕，以诸华香而散其处。​”</p>
<h4 id="能净业障分第十六"><a class="header" href="#能净业障分第十六">能净业障分第十六</a></h4>
<p>“复次，须菩提！善男子、善女人，受持、读诵此经，若为人轻贱，是人先世罪业应堕恶道，以今世人轻贱故，先世罪业即为消灭，当得阿耨多罗三藐三菩提。须菩提！我念过去无量阿僧祇劫，于然灯佛前，得值八百四千万亿那由他诸佛，悉皆供养承事，无空过者。若复有人于后末世，能受持、读诵此经所得功德，于我所供养诸佛功德，百分不及一，千万亿分乃至算数譬喻所不能及。须菩提！若善男子、善女人，于后末世，有受持、读诵此经所得功德，我若具说者，或有人闻，心即狂乱，狐疑不信。须菩提！当知是经义不可思议，果报亦不可思议。​”</p>
<h4 id="究竟无我分第十七"><a class="header" href="#究竟无我分第十七">究竟无我分第十七</a></h4>
<p>尔时，须菩提白佛言：​“世尊！善男子、善女人，发阿耨多罗三藐三菩提心，云何应住？云何降伏其心？​”</p>
<p>佛告须菩提：​“善男子、善女人，发阿耨多罗三藐三菩提心者，当生如是心：<u>我应灭度一切众生。灭度一切众生已，而无有一众生实灭度者</u>。何以故？须菩提！若菩萨有我相、人相、众生相、寿者相，即非菩萨。所以者何？须菩提！实无有法发阿耨多罗三藐三菩提心者。须菩提！于意云何！如来于然灯佛所，有法得阿耨多罗三藐三菩提不？​”</p>
<p>​“不也，世尊！如我解佛所说义，佛于然灯佛所，无有法得阿耨多罗三藐三菩提。​”</p>
<p>佛言：​“如是，如是！须菩提！实无有法如来得阿耨多罗三藐三菩提。须菩提！若有法如来得阿耨多罗三藐三菩提者，然灯佛则不与我授记：汝于来世当得作佛，号释迦牟尼。以实无有法得阿耨多罗三藐三菩提，是故然灯佛与我授记，作是言：‘汝于来世当得作佛，号释迦牟尼。’ 何以故？<u>如来者，即诸法如义</u>。若有人言：如来得阿耨多罗三藐三菩提，须菩提！实无有法佛得阿耨多罗三藐三菩提。须菩提！如来所得阿耨多罗三藐三菩提，于是中无实无虚，是故如来说<u>一切法皆是佛法</u>。须菩提！所言一切法者，即非一切法，是故名一切法。须菩提！譬如人身长大。​”</p>
<p>须菩提言：​“世尊！如来说人身长大，即为非大身，是名大身。​”​</p>
<p>“须菩提！菩萨亦如是。若作是言：我当灭度无量众生，即不名菩萨。何以故？须菩提，实无有法名为菩萨。是故佛说：一切法无我、无人、无众生、无寿者。须菩提！若菩萨作是言：我当庄严佛土，是不名菩萨。何以故？如来说庄严佛土者，即非庄严，是名庄严。须菩提！<u>若菩萨通达无我法者，如来说名真是菩萨</u>。​”</p>
<h4 id="一体同观分第十八"><a class="header" href="#一体同观分第十八">一体同观分第十八</a></h4>
<p>“须菩提！于意云何？如来有肉眼不？​”</p>
<p>​“如是，世尊！如来有肉眼。​”​</p>
<p>“须菩提，于意云何？如来有天眼不？​”</p>
<p>​“如是，世尊！如来有天眼。​”</p>
<p>​“须菩提！于意云何？如来有慧眼不？​”​</p>
<p>“如是，世尊！如来有慧眼。​”​</p>
<p>“须菩提！于意云何？如来有法眼不？​”​</p>
<p>“如是，世尊，如来有法眼。​”​</p>
<p>“须菩提！于意云何？如来有佛眼不？​”​</p>
<p>“如是，世尊！如来有佛眼。​”</p>
<p>​“须菩提！于意云何？如恒河中所有沙，佛说是沙不？​”</p>
<p>​“如是，世尊！如来说是沙。”</p>
<p>​“须菩提！于意云何？如一恒河中所有沙，有如是沙等恒河，是诸恒河所有沙数佛世界如是宁为多不？​”</p>
<p>​“甚多，世尊！”</p>
<p>佛告须菩提：​“尔所国土中所有众生若干种心，如来悉知。何以故？<u>如来说诸心，皆为非心，是名为心</u>。所以者何？须菩提！<u>过去心不可得，现在心不可得，未来心不可得</u>。​”</p>
<h4 id="法界通化分第十九"><a class="header" href="#法界通化分第十九">法界通化分第十九</a></h4>
<p>“须菩提！于意云何？若有人满三千大千世界七宝以用布施，是人以是因缘，得福多不？​”</p>
<p>​“如是，世尊！此人以是因缘，得福甚多。”</p>
<p>​“须菩提！若福德有实，如来不说得福德多；以福德无故，如来说得福德多。​”</p>
<h4 id="离色离相分第二十"><a class="header" href="#离色离相分第二十">离色离相分第二十</a></h4>
<p>“须菩提！于意云何？佛可以具足色身见不？​”</p>
<p>​“不也，世尊！如来不应以具足色身见。何以故？如来说具足色身，即非具足色身，是名具足色身。​”​</p>
<p>“须菩提！于意云何？如来可以具足诸相见不？​”​</p>
<p>“不也，世尊！如来不应以具足诸相见。何以故？如来说诸相具足，即非具足，是名诸相具足。​”</p>
<h4 id="非说所说分第二十一"><a class="header" href="#非说所说分第二十一">非说所说分第二十一</a></h4>
<p>“须菩提！汝勿谓如来作是念：我当有所说法。莫作是念！何以故？<u>若人言如来有所说法，即为谤佛，不能解我所说故</u>。须菩提！<u>说法者，无法可说，是名说法</u>。​”</p>
<p>尔时慧命须菩提白佛言：​“世尊！颇有众生于未来世闻说是法，生信心不？​”</p>
<p>佛言：​“须菩提！彼非众生，非不众生。何以故？须菩提！<u>众生众生者，如来说非众生，是名众生</u>。​”</p>
<h4 id="无法可得分第二十二"><a class="header" href="#无法可得分第二十二">无法可得分第二十二</a></h4>
<p>须菩提白佛言：​“世尊！佛得阿耨多罗三藐三菩提，为无所得耶？”</p>
<p>佛言：​“如是，如是！须菩提！我于阿耨多罗三藐三菩提，乃至无有少法可得，是名阿耨多罗三藐三菩提。​”</p>
<h4 id="净心行善分第二十三"><a class="header" href="#净心行善分第二十三">净心行善分第二十三</a></h4>
<p>“复次，须菩提！<u>是法平等，无有高下</u>，是名阿耨多罗三藐三菩提。<u>以无我、无人、无众生、无寿者，修一切善法，即得阿耨多罗三藐三菩提</u>。须菩提！所言善法者，如来说即非善法，是名善法。​”</p>
<h4 id="福智无比分第二十四"><a class="header" href="#福智无比分第二十四">福智无比分第二十四</a></h4>
<p>“须菩提！若三千大千世界中所有诸须弥山王，如是等七宝聚，有人持用布施。若人以此般若波罗蜜经乃至四句偈等，受持、读诵，为他人说，于前福德百分不及一，百千万亿分乃至算数譬喻所不能及。​”</p>
<h4 id="化无所化分第二十五"><a class="header" href="#化无所化分第二十五">化无所化分第二十五</a></h4>
<p>“须菩提！于意云何？汝等勿谓如来作是念：我当度众生。须菩提！莫作是念。何以故？实无有众生如来度者。若有众生如来度者，如来即有我、人、众生、寿者。须菩提！<u>如来说有我者，即非有我，而凡夫之人以为有我</u>。须菩提！<u>凡夫者，如来说即非凡夫，是名凡夫</u>。​”</p>
<h4 id="法身非相分第二十六"><a class="header" href="#法身非相分第二十六">法身非相分第二十六</a></h4>
<p>“须菩提！于意云何？可以三十二相观如来不？​”</p>
<p>须菩提言：​“如是，如是！以三十二相观如来。​”</p>
<p>佛言：​“须菩提！若以三十二相观如来者，转轮圣王即是如来。​”</p>
<p>须菩提白佛言：​“世尊！如我解佛所说义，不应以三十二相观如来。​”</p>
<p>尔时，世尊而说偈言：<u><strong>若以色见我，以音声求我，是人行邪道，不能见如来</strong></u>。</p>
<h4 id="无断无灭分第二十七"><a class="header" href="#无断无灭分第二十七">无断无灭分第二十七</a></h4>
<p>“须菩提！汝若作是念：如来不以具足相故得阿耨多罗三藐三菩提。须菩提！莫作是念：如来不以具足相故得阿耨多罗三藐三菩提。须菩提！汝若作是念，发阿耨多罗三藐三菩提心者，说诸法断灭。莫作是念！何以故？发阿耨多罗三藐三菩提心者，于法不说断灭相。​”</p>
<h4 id="不受不贪分第二十八"><a class="header" href="#不受不贪分第二十八">不受不贪分第二十八</a></h4>
<p>“须菩提！若菩萨以满恒河沙等世界七宝持用布施，若复有人知<u>一切法无我得成于忍</u>，此菩萨胜前菩萨所得功德。何以故？须菩提！以诸菩萨不受福德故。​”</p>
<p>须菩提白佛言：​“世尊！云何菩萨不受福德？​”</p>
<p>​“须菩提！菩萨所作福德，不应贪著，是故说不受福德。​”</p>
<h4 id="威仪寂净分第二十九"><a class="header" href="#威仪寂净分第二十九">威仪寂净分第二十九</a></h4>
<p>“须菩提！若有人言：如来若来、若去、若坐、若卧，是人不解我所说义。何以故？<u>如来者，无所从来，亦无所去</u>，故名如来。​”</p>
<h4 id="一合理相分第三十"><a class="header" href="#一合理相分第三十">一合理相分第三十</a></h4>
<p>“须菩提！若善男子、善女人，以三千大千世界碎为微尘，于意云何？是微尘众，宁为多不？​”</p>
<p>须菩提言：​“甚多，世尊！何以故？若是微尘众实有者，佛则不说是微尘众。所以者何？佛说微尘众，即非微尘众，是名微尘众。世尊！如来所说三千大千世界，即非世界，是名世界。何以故？<u>若世界实有者，即是一合相</u>。如来说一合相，即非一合相，是名一合相。​”​</p>
<p>“须菩提！<u>一合相者，即是不可说，但凡夫之人贪著其事</u>。​”</p>
<h4 id="知见不生分第三十一"><a class="header" href="#知见不生分第三十一">知见不生分第三十一</a></h4>
<p>“须菩提！若人言佛说我见、人见、众生见、寿者见，须菩提！于意云何？是人解我所说义不？”</p>
<p>“不也，世尊！是人不解如来所说义。何以故？世尊说我见、人见、众生见、寿者见，即非我见、人见、众生见、寿者见，是名我见、人见、众生见、寿者见。</p>
<p>“须菩提！发阿耨多罗三藐三菩提心者，于一切法，应如是知，如是见，如是信解，不生法相。须菩提！所言法相者，如来说即非法相，是名法相。​”</p>
<h4 id="应化非真分第三十二"><a class="header" href="#应化非真分第三十二">应化非真分第三十二</a></h4>
<p>“须菩提！若有人以满无量阿僧祇世界七宝持用布施，若有善男子、善女人发菩提心者，持于此经，乃至四句偈等，受持、读诵、为人演说，其福胜彼。云何为人演说，不取于相？如如不动。何以故？<u>一切有为法，如梦幻泡影。如露亦如电，应作如是观</u>。​”</p>
<p>佛说是经已，长老须菩提及诸比丘、比丘尼，优婆塞、优婆夷，一切世间天、人、阿修罗，闻佛所说，皆大欢喜，信受奉行。</p>
<div style="break-before: page; page-break-before: always;"></div>
<h1 id="心经"><a class="header" href="#心经">心经</a></h1>
<p>观自在菩萨，行深般若波罗蜜多时，照见五蕴皆空，度一切苦厄。</p>
<p>舍利子！色不异空，空不异色。色即是空，空即是色。受、想、行、识，亦复如是。</p>
<p>舍利子！是诸法空相，不生不灭，不垢不净，不增不减。</p>
<p>是故空中无色，无受、想、行、识。无眼、耳、鼻、舌、身、意，无色、声、香、味、触、法；无眼界，乃至无意识界。</p>
<p>无无明，亦无无明尽，乃至无老死，亦无老死尽。无苦、集、灭、道。无智亦无得，以无所得故。</p>
<p>菩提萨埵，依般若波罗蜜多故，心无挂碍。无挂碍故，无有恐怖。远离颠倒梦想，究竟涅槃；三世诸佛，依般若波罗蜜多故，得阿耨多罗三藐三菩提。</p>
<p>故知般若波罗蜜多，是大神咒，是大明咒，是无上咒，是无等等咒，能除一切苦，真实不虚。故说般若波罗蜜多咒。即说咒曰：</p>
<blockquote>
<p>揭谛，揭谛，波罗揭谛，波罗僧揭谛，菩提萨婆诃。</p>
</blockquote>
<div style="break-before: page; page-break-before: always;"></div>
<h1 id="四十二章经"><a class="header" href="#四十二章经">四十二章经</a></h1>
<h4 id="第一章"><a class="header" href="#第一章">第一章</a></h4>
<p>佛言：辞亲出家，识心达本，解无为法，名曰沙门。常行二百五十戒，进止清净，为四真道行，成阿罗汉。阿罗汉者，能飞行变化，旷劫寿命，住动天地；次为阿那含，阿那含者，寿终灵神，上十九天，证阿罗汉；次为斯陀含，斯陀含者，一上一还，即得阿罗汉；次为须陀洹，须陀洹者，七死七生，便证阿罗汉。</p>
<p>爱欲断者，如四肢断，不复用之。</p>
<h4 id="第二章"><a class="header" href="#第二章">第二章</a></h4>
<p>佛言：出家沙门者，<u>断欲去爱，识自心源，达佛深理，悟无为法</u>。内无所得，外无所求，心不系道，亦不结业。无念无作，非修非证，不历诸位，而自崇最，名之为道。</p>
<h4 id="第三章"><a class="header" href="#第三章">第三章</a></h4>
<p>佛言：剃除须发，而为沙门。受道法者，去世资财，乞求取足。<u>日中一食，树下一宿，慎勿再矣</u>。<u>使人愚蔽者，爱与欲也</u>。</p>
<h4 id="第四章"><a class="header" href="#第四章">第四章</a></h4>
<p>佛言：众生以十事为善，亦以十事为恶。何等为十？身三、口四、意三。</p>
<ul>
<li>身三者：杀、盗、淫。</li>
<li>口四者：两舌、恶口、妄言、绮语。</li>
<li>意三者：嫉、恚、痴。</li>
</ul>
<p>如是十事，不顺圣道，名十恶行。是恶若止，名十善行耳。</p>
<h4 id="第五章"><a class="header" href="#第五章">第五章</a></h4>
<p>佛言：人有众过而不自悔、顿息其心，罪来赴身，如水归海，渐成深广。</p>
<p>若人有过，自解知非，改恶行善，罪自消灭。如病得汗，渐有痊损耳。</p>
<h4 id="第六章"><a class="header" href="#第六章">第六章</a></h4>
<p>佛言：恶人闻善，故来扰乱者，汝自禁息，当无瞋责。彼来恶者，而自恶之。</p>
<h4 id="第七章"><a class="header" href="#第七章">第七章</a></h4>
<p>佛言：有人闻吾守道，行大仁慈，故致骂佛。佛默不对，骂止。</p>
<p>问曰：子以礼从人，其人不纳，礼归子乎？</p>
<p>对曰：归矣。</p>
<p>佛言：今子骂我，我今不纳，子自持祸，归子身矣。犹响应声，影之随形，终无免离，慎勿为恶。</p>
<h4 id="第八章"><a class="header" href="#第八章">第八章</a></h4>
<p>佛言：<u>恶人害贤者，犹仰天而唾，唾不至天，还从己堕</u>；逆风扬尘，尘不至彼，还坌己身。圣不可毁，祸必灭己。</p>
<h4 id="第九章"><a class="header" href="#第九章">第九章</a></h4>
<p>佛言：博闻爱道，道必难会，守志奉道，其道甚大。</p>
<h4 id="第十章"><a class="header" href="#第十章">第十章</a></h4>
<p>佛言：睹人施道，助之欢喜，得福甚大。沙门问曰：此福尽乎？</p>
<p>佛言：譬如一炬之火，数千百人各以炬来分取，熟食除冥，此炬如故，福亦如之。</p>
<h4 id="第十一章"><a class="header" href="#第十一章">第十一章</a></h4>
<p>佛言：饭恶人百，不如饭一善人；</p>
<p>饭善人千，不如饭一持五戒者；</p>
<p>饭五戒者万，不如饭一须陀洹；</p>
<p>饭百万须陀洹，不如饭一斯陀含；</p>
<p>饭千万斯陀含，不如饭一阿那含；</p>
<p>饭一亿阿那含，不如饭一阿罗汉；</p>
<p>饭十亿阿罗汉，不如饭一辟支佛；</p>
<p>饭百亿辟支佛，不如饭一三世诸佛；</p>
<p>饭千亿三世诸佛，不如饭一无念无住无修无证之者。</p>
<h4 id="第十二章"><a class="header" href="#第十二章">第十二章</a></h4>
<p>佛言：人有二十难：</p>
<p>贫穷布施难，豪贵学道难，<u>弃命必死难</u>。</p>
<p>得睹佛经难，生值佛世难。</p>
<p><u>忍色忍欲难</u>，<u>见好不求难</u>，<u>被辱不瞋难</u>，有势不临难。<u>触事无心难</u>。</p>
<p>广学博究难，<u>除灭我慢难</u>。不轻未学难，<u>心行平等难</u>，<u>不说是非难</u>。</p>
<p>会善知识难，见性学道难，随化度人难。<u>睹境不动难</u>，善解方便难。</p>
<h4 id="第十三章"><a class="header" href="#第十三章">第十三章</a></h4>
<p>沙门问佛：以何因缘，得知宿命，会其至道？</p>
<p>佛言：<u>净心守志</u>，可会至道。譬如磨镜，垢去明存，<u>断欲无求</u>，当得宿命。</p>
<h4 id="第十四章"><a class="header" href="#第十四章">第十四章</a></h4>
<p>沙门问佛：何者为善，何者最大？</p>
<p>佛言：<u>行道守真</u>者善，<u>志与道合</u>者大。</p>
<h4 id="第十五章"><a class="header" href="#第十五章">第十五章</a></h4>
<p>沙门问佛：何者多力，何者最明？</p>
<p>佛言：忍辱多力，不怀恶故，兼加安健。忍者无恶，必为人尊，心垢灭尽，净无瑕秽，是为最明。未有天地，逮於今日，十方所有，无有不见，无有不知，无有不闻，得一切智，可谓明矣。</p>
<h4 id="第十六章"><a class="header" href="#第十六章">第十六章</a></h4>
<p>佛言：大怀爱欲，不见道者，譬如澄水，致手搅之，众人共临，无有睹其影者。<u>人以爱欲交错，心中浊兴，故不见道</u>。汝等沙门，当舍爱欲，<u>爱欲垢尽，道可见矣</u>。</p>
<h4 id="第十七章"><a class="header" href="#第十七章">第十七章</a></h4>
<p>佛言：夫见道者，譬如持炬，入冥室中，其冥即灭，而明独存。学道见谛，无明即灭，而明常存矣。</p>
<h4 id="第十八章"><a class="header" href="#第十八章">第十八章</a></h4>
<p>佛言：吾法念无念念，行无行行，言无言言，修无修修。会者近尔，迷者远乎，言语道断，非物所拘，差之毫厘，失之须臾。</p>
<h4 id="第十九章"><a class="header" href="#第十九章">第十九章</a></h4>
<p>佛言：<u>观天地，念非常，观世界，念非常</u>，<u>观灵觉，即菩提</u>。如是知识，得道疾矣。</p>
<h4 id="第二十章"><a class="header" href="#第二十章">第二十章</a></h4>
<p>佛言：<u>当念身中四大，各自有名，都无我者</u>，我既都无，其如幻耳。</p>
<h4 id="第二十一章"><a class="header" href="#第二十一章">第二十一章</a></h4>
<p>佛言：<u>人随情欲，求於声名，声名显著，身已故矣</u>，贪世常名，而不学道，枉功劳形。譬如烧香，虽人闻香，香之烬矣，危身之火，而在其后。</p>
<h4 id="第二十二章"><a class="header" href="#第二十二章">第二十二章</a></h4>
<p>佛言：<u>财色於人，人之不舍。譬如刀刃有蜜，不足一餐之美，小儿舔之，则有割舌之患</u>。</p>
<h4 id="第二十三章"><a class="header" href="#第二十三章">第二十三章</a></h4>
<p>佛言：<u>人系於妻子舍宅，甚於牢狱，牢狱有散释之期，妻子无远离之念</u>。<u>情爱於色，岂惮驱驰，虽有虎口之患，心存甘伏，投泥自溺，故曰凡夫</u>。透得此门，出尘罗汉。</p>
<h4 id="第二十四章"><a class="header" href="#第二十四章">第二十四章</a></h4>
<p>佛言：爱欲莫甚於色，色之为欲，其大无外，赖有一矣，若使二同，普天之人，无能为道者矣。</p>
<h4 id="第二十五章"><a class="header" href="#第二十五章">第二十五章</a></h4>
<p>佛言：<u>爱欲之人，犹如执炬，逆风而行，必有烧手之患</u>。</p>
<h4 id="第二十六章"><a class="header" href="#第二十六章">第二十六章</a></h4>
<p>天神献玉女於佛，欲坏佛意。</p>
<p>佛言：<u>革囊众秽</u>，尔来何为？去，吾不用。</p>
<p>天神愈敬，因问道意，佛为解说，即得须陀洹果。</p>
<h4 id="第二十七章"><a class="header" href="#第二十七章">第二十七章</a></h4>
<p>佛言：夫为道者，犹木在水，寻流而行。不触两岸，不为人取，不为鬼神所遮，不为洄流所住，亦不腐败。吾保此木，决定入海。<u>学道之人，不为情欲所惑，不为众邪所娆，精进无为</u>。吾保此人，必得道矣。</p>
<h4 id="第二十八章"><a class="header" href="#第二十八章">第二十八章</a></h4>
<p>佛言：<u>慎勿信汝意，汝意不可信</u>，慎勿与色会，色会即祸生。得阿罗汉，乃可信汝意。</p>
<h4 id="第二十九章"><a class="header" href="#第二十九章">第二十九章</a></h4>
<p>佛言：慎勿视女色，亦莫共言语，若与语者，正心思念：‘我为沙门，处於浊世，当如莲华，不为泥污。’</p>
<p>想其老者如母，长者如姊，少者如妹，稚者如子，生度脱心，息灭恶念。</p>
<h4 id="第三十章"><a class="header" href="#第三十章">第三十章</a></h4>
<p>佛言：夫为道者，如被干草，火来须避。<u>道人见欲，必当远之</u>。</p>
<h4 id="第三十一章"><a class="header" href="#第三十一章">第三十一章</a></h4>
<p>佛言：有人患淫不止，欲自断阴。</p>
<p>佛谓之曰：若断其阴，不如断心，心如功曹，功曹若止，从者都息。邪心不止，断阴何益！</p>
<p>佛为说偈：欲生於汝意，意以思想生，二心各寂静，非色亦非行。</p>
<p>佛言：此偈是迦叶佛说。</p>
<h4 id="第三十二章"><a class="header" href="#第三十二章">第三十二章</a></h4>
<p>佛言：人从爱欲生忧，从忧生怖，若离於爱，何忧何怖！</p>
<h4 id="第三十三章"><a class="header" href="#第三十三章">第三十三章</a></h4>
<p>佛言：夫为道者，譬如一人与万人战，挂铠出门。意或怯弱，或半路而退，或格斗而死，或得胜而还。</p>
<p>沙门学道，应当坚持其心，精进勇锐，不畏境前，破灭众魔，而得道果。</p>
<h4 id="第三十四章"><a class="header" href="#第三十四章">第三十四章</a></h4>
<p>沙门夜诵迦叶佛遗教经，其声悲紧，思悔欲退。</p>
<p>佛问之曰：​“汝昔在家，曾为何业？​”</p>
<p>对曰：​“爱弹琴。​”</p>
<p>佛言：​“弦缓如何？​”</p>
<p>对曰：​“不鸣矣。​”​</p>
<p>“弦急如何？​”</p>
<p>对曰：​“声绝矣。​”​</p>
<p>“急缓得中如何？​”</p>
<p>对曰：​“诸音普矣。​”</p>
<p>佛言：​“沙门学道亦然，心若调适，道可得矣。於道若暴，暴即身疲，其身若疲，意即生恼，意若生恼，行即退矣，其行既退，罪必加矣。但清净安乐，道不失矣。​”</p>
<h4 id="第三十五章"><a class="header" href="#第三十五章">第三十五章</a></h4>
<p>佛言：如人锻铁，去滓成器，器即精好。学道之人，<u>去心垢染</u>，行即清净矣。</p>
<h4 id="第三十六章"><a class="header" href="#第三十六章">第三十六章</a></h4>
<p>佛言：人离恶道，得为人难；</p>
<p>既得为人，去女即男难；</p>
<p>既得为男，六根完具难；</p>
<p>六根既具，生中国难；</p>
<p>既生中国，值佛世难；</p>
<p>既值佛世，遇道者难；</p>
<p>既得遇道，兴信心难；</p>
<p>既兴信心，发菩提心难；</p>
<p>既发菩提心，无修无证难。</p>
<h4 id="第三十七章"><a class="header" href="#第三十七章">第三十七章</a></h4>
<p>佛言：佛子离吾数千里，忆念吾戒，必得道果；在吾左右，虽常见吾，不顺吾戒，终不得道。</p>
<h4 id="第三十八章"><a class="header" href="#第三十八章">第三十八章</a></h4>
<p>佛问沙门：人命在几间？</p>
<p>对曰：数日间。</p>
<p>佛言：子未闻道。</p>
<p>复问一沙门：人命在几间？</p>
<p>对曰：饭食间。</p>
<p>佛言：子未闻道。</p>
<p>复问一沙门：<u>人命在几间</u>？</p>
<p>对曰：<u>呼吸间</u>。</p>
<p>佛言：善哉，子知道矣！</p>
<h4 id="第三十九章"><a class="header" href="#第三十九章">第三十九章</a></h4>
<p>佛言：学佛道者，佛所言说，皆应信顺。譬如食蜜，中边皆甜，吾经亦尔。</p>
<h4 id="第四十章"><a class="header" href="#第四十章">第四十章</a></h4>
<p>佛言：沙门行道，无如磨牛。身虽行道，心道不行，心道若行，何用行道。</p>
<h4 id="第四十一章"><a class="header" href="#第四十一章">第四十一章</a></h4>
<p>佛言：<u>夫为道者，如牛负重，行深泥中。疲极，不敢左右顾视，出离淤泥，乃可苏息。沙门当观情欲，甚於淤泥，直心念道，可免苦矣</u>。</p>
<h4 id="第四十二章"><a class="header" href="#第四十二章">第四十二章</a></h4>
<p>佛言：吾视王侯之位，如过隙尘；</p>
<p>视金玉之宝，如瓦砾；</p>
<p>视纨素之服，如敝帛；</p>
<p>视大千界，如一诃子；</p>
<p>视阿耨池水，如涂足油；</p>
<p>视方便门，如化宝聚；</p>
<p>视无上乘，如梦金帛；</p>
<p>视佛道，如眼前华；</p>
<p>视禅定，如须弥柱；</p>
<p>视涅槃，如昼夕寤；</p>
<p>视倒正，如六龙舞；</p>
<p>视平等，如一真地；</p>
<p>视兴化，如四时木。</p>
<div style="break-before: page; page-break-before: always;"></div>
<h1 id="坛经"><a class="header" href="#坛经">坛经</a></h1>
<p><a href="#行由品第一">行由品第一</a> <a href="#般若品第二">般若品第二</a> <a href="#疑问品第三">疑问品第三</a> <a href="#定慧品第四">定慧品第四</a> <a href="#坐禅品第五">坐禅品第五</a> <a href="#忏悔品第六">忏悔品第六</a> <a href="#机缘品第七">机缘品第七</a> <a href="#渐顿品第八">渐顿品第八</a> <a href="#护法品第九">护法品第九</a> <a href="#付嘱品第十">付嘱品第十</a></p>
<h3 id="行由品第一"><a class="header" href="#行由品第一">行由品第一</a></h3>
<p>时，大师至宝林，韶州韦刺史与官僚入山，请师出。于城中大梵寺讲堂，为众开缘说法。师升座次，刺史官僚三十余人、儒宗学士三十余人、僧尼道俗一千余人，同时作礼，愿闻法要。</p>
<p>大师告众曰：善知识，菩提自性，本来清净，但用此心，直了成佛。善知识，且听惠能行由得法事意。</p>
<p>    </p>
<p>惠能严父，本贯范阳。左降流于岭南，作新州百姓。此身不幸，父又早亡，老母孤遗，移来南海，艰辛贫乏，于市卖柴。</p>
<p>时有一客买柴，使令送至客店。客收去，惠能得钱，却出门外，见一客诵经。惠能一闻经语，心即开悟。遂问客诵何经？</p>
<p>客曰：​《金刚经》​。</p>
<p>复问从何所来，持此经典？</p>
<p>客云：我从蕲州黄梅县东禅寺来。其寺是五祖忍大师在彼主化，门人一千有余，我到彼中礼拜，听受此经。大师常劝僧俗，但持《金刚经》​，即自见性，直了成佛。</p>
<p>惠能闻说，宿昔有缘，乃蒙一客，取银十两，与惠能，令充老母衣粮，教便往黄梅参礼五祖。</p>
<p>    </p>
<p>惠能安置母毕，即便辞违。不经三十余日，便至黄梅，礼拜五祖。</p>
<p>祖问曰：汝何方人，欲求何物？</p>
<p>惠能对曰：弟子是岭南新州百姓。远来礼师，惟求作佛，不求余物。</p>
<p>祖言：汝是岭南人，又是獦獠，若为堪作佛？</p>
<p>惠能曰：人虽有南北，佛性本无南北。獦獠身与和尚不同，佛性有何差别？</p>
<p>五祖更欲与语，且见徒众总在左右，乃令随众作务。</p>
<p>惠能曰：惠能启和尚，弟子自心，常生智慧，不离自性，即是福田。未审和尚教作何务？</p>
<p>祖云：这獦獠根性大利，汝更勿言，着槽厂去。</p>
<p>惠能退至后院，有一行者，差惠能破柴踏碓。</p>
<p>经八月余，祖一日忽见惠能，曰：吾思汝之见可用，恐有恶人害汝，遂不与汝言，汝知之否？</p>
<p>惠能曰：弟子亦知师意，不敢行至堂前，令人不觉。</p>
<p>    </p>
<p>祖一日唤诸门人总来：吾向汝说，世人生死事大，汝等终日只求福田，不求出离生死苦海。自性若迷，福何可救？汝等各去，自看智慧，取自本心般若之性，各作一偈，来呈吾看，若悟大意，付汝衣法，为第六代祖。火急速去，不得迟滞。思量即不中用，<u>见性之人，言下须见。若如此者，轮刀上阵，亦得见之</u>。</p>
<p>众得处分，退而递相谓曰：我等众人，不须澄心用意作偈，将呈和尚，有何所益？神秀上座，现为教授师，必是他得；我辈谩作偈颂，枉用心力。余人闻语，总皆息心，咸言我等已后依止秀师，何烦作偈。</p>
<p>神秀思惟：诸人不呈偈者，为我与他为教授师，我须作偈，将呈和尚。若不呈偈，和尚如何知我心中见解深浅。我呈偈意，求法即善，觅祖即恶，却同凡心夺其圣位奚别？若不呈偈，终不得法，大难大难。</p>
<p>五祖堂前，有步廊三间，拟请供奉卢珍画楞伽经变相及五祖血脉图，流传供养。神秀作偈成已，数度欲呈，行至堂前，心中恍惚，遍身汗流，拟呈不得。前后经四日，一十三度，呈偈不得。</p>
<p>秀乃思惟，不如向廊下书著，从他和尚看见，忽若道好，即出礼拜，云是秀作。若道不堪，枉向山中数年，受人礼拜，更修何道？</p>
<p>是夜三更，不使人知，自执灯，书偈于南廊壁间，呈心所见。偈曰：</p>
<blockquote>
<p>身是菩提树，心如明镜台。</p>
<p>时时勤拂拭，勿使惹尘埃。</p>
</blockquote>
<p>秀书偈了，便却归房，人总不知。秀复思惟：五祖明日见偈欢喜，即我与法有缘，若言不堪，自是我迷，宿业障重，不合得法，圣意难测。房中思想，坐卧不安，直至五更。</p>
<p>    </p>
<p>祖已知神秀入门未得，不见自性。</p>
<p>天明，祖唤卢供奉来，向南廊壁间绘画图相，忽见其偈。报言：供奉却不用画，劳尔远来。经云：“凡所有相，皆是虚妄。” 但留此偈，与人诵持。依此偈修，免堕恶道。依此偈修，有大利益。令门人炷香礼敬，尽诵此偈，即得见性。</p>
<p>门人诵偈，皆叹善哉。</p>
<p>祖三更唤秀入堂，问曰：偈是汝作否？</p>
<p>秀言：实是秀作，不敢妄求祖位。望和尚慈悲，看弟子有少智慧否？</p>
<p>祖曰：汝作此偈，未见本性，只到门外，未入门内。如此见解，觅无上菩提，了不可得。无上菩提，须得言下识自本心，见自本性。不生不灭，于一切时中，念念自见，<u>万法无滞，一真一切真，万境自如如。如如之心，即是真实</u>。若如是见，即是无上菩萨之自性也。汝且去一两日思惟，更作一偈，将来吾看汝偈，若入得门，付汝衣法。</p>
<p>神秀作礼而出，又经数日，作偈不成，心中恍惚，神思不安，犹如梦中，行坐不乐。</p>
<p>    </p>
<p>复两日，有一童子，于碓坊过，唱诵其偈。惠能一闻，便知此偈未见本性。虽未蒙教授，早识大意。遂问童子曰：诵者何偈？</p>
<p>童子曰：尔这獦獠不知。大师言，世人生死事大，欲得传付衣法，令门人作偈来看。若悟大意，即付衣法，为第六祖。神秀上座，于南廊壁上，书无相偈，大师令人皆诵，依此偈修，免堕恶道。依此偈修，有大利益。</p>
<p>惠能曰：我亦要诵此，结来生缘。上人，我此踏碓，八个余月，未曾行到堂前，望上人引至偈前礼拜。</p>
<p>童子引至偈前礼拜。惠能曰：惠能不识字，请上人为读。</p>
<p>时有江州别驾，姓张，名日用，便高声读。惠能闻已，遂言：亦有一偈，望别驾为书。</p>
<p>别驾言：汝亦作偈，其事希有。</p>
<p>惠能向别驾言：欲学无上菩提，不得轻于初学。下下人有上上智，上上人有没意智。若轻人，即有无量无边罪。</p>
<p>别驾言：汝但诵偈，吾为汝书。汝若得法，先须度吾，勿忘此言。</p>
<p>惠能偈曰：</p>
<blockquote>
<p>菩提本无树，明镜亦非台。</p>
<p>本来无一物，何处惹尘埃。</p>
</blockquote>
<p>    </p>
<p>书此偈已，徒众总惊，无不嗟讶，各相谓言：奇哉，不得以貌取人，何得多时使他肉身菩萨。</p>
<p>祖见众人惊怪，恐人损害，遂将鞋擦了偈，曰：亦未见性。</p>
<p>众以为然。次日祖潜至碓坊，见能腰石舂米，语曰：求道之人，为法忘躯，当如是乎。</p>
<p>乃问曰：米熟也未？</p>
<p>惠能曰：米熟久矣，犹欠筛在。</p>
<p>祖以杖击碓三下而去。惠能即会祖意。三鼓入室。</p>
<p>祖以袈裟遮围，不令人见。为说《金刚经》​，至应无所住而生其心，惠能言下大悟，一切万法不离自性。遂启祖言：<u>何期自性，本自清净；何期自性，本不生灭；何期自性，本自具足；何期自性，本无动摇；何期自性，能生万法</u>。</p>
<p>祖知悟本性，谓惠能曰：不识本心，学法无益。若识自本心，见自本性，即名丈夫、天人师、佛。</p>
<p>三更受法，人尽不知，便传顿教及衣钵。云：汝为第六代祖，善自护念，广度有情，流布将来，无令断绝。听吾偈曰：</p>
<blockquote>
<p>有情来下种，因地果还生。</p>
<p>无情既无种，无性亦无生。</p>
</blockquote>
<p>祖复曰：昔达磨大师，初来此土，人未之信，故传此衣，以为信体，代代相承。法则以心传心，皆令自悟自解。自古佛佛惟传本体，师师密付本心。衣为争端，止汝勿传，若传此衣，命如悬丝，汝须速去，恐人害汝。</p>
<p>惠能启曰：向甚处去？</p>
<p>祖云：逢怀则止，遇会则藏。</p>
<p>惠能三更领得衣钵，云：能本是南中人，素不知此山路，如何出得江口？</p>
<p>五祖言，汝不须忧，吾自送汝。</p>
<p>祖相送直至九江驿。祖令上船，五祖把橹自摇。</p>
<p>惠能言：请和尚坐，弟子合摇橹。</p>
<p>祖云：合是吾渡汝。</p>
<p>惠能云：迷时师度，悟了自度，度名虽一，用处不同。惠能生在边方，语音不正，蒙师传法，今已得悟，只合自性自度。</p>
<p>祖云：如是如是。以后佛法，由汝大行，汝去三年，吾方逝世。汝今好去，努力向南，不宜速说，佛法难起。</p>
<p>    </p>
<p>惠能辞违祖已，发足南行。两月中间，至大庾岭，逐后数百人来，欲夺衣钵。</p>
<p>一僧俗姓陈，名惠明。先是四品将军，性行粗糙，极意参寻，为众人先，趁及惠能。</p>
<p>惠能掷下衣钵于石上，曰：此衣表信，可力争耶。</p>
<p>能隐草莽中，惠明至，提掇不动。乃唤云：行者行者，我为法来，不为衣来。</p>
<p>惠能遂出，盘坐石上。惠明作礼云：望行者为我说法。</p>
<p>惠能云：汝既为法而来，可屏息诸缘，勿生一念，吾为汝说。</p>
<p>明良久。惠能云：<u>不思善，不思恶，正与么时，那个是明上座本来面目</u>。</p>
<p>惠明言下大悟。复问云：上来密语密意外，还更有密意否？</p>
<p>惠能云：与汝说者，即非密也。汝若反照，密在汝边。</p>
<p>明曰：惠明虽在黄梅，实未省自己面目。今蒙指示，如人饮水，冷暖自知。今行者即惠明师也。</p>
<p>惠能曰：汝若如是，吾与汝同师黄梅。善自护持。</p>
<p>明又问：惠明今后向甚处去？</p>
<p>惠能曰：逢袁则止，遇蒙则居。</p>
<p>明礼辞。</p>
<p>    </p>
<p>惠能后至曹溪，又被恶人寻逐。乃于四会，避难猎人队中，凡经一十五载。时与猎人随宜说法。猎人常令守网，每见生命，尽放之。每至饭时，以菜寄煮肉锅。或问，则对曰：但吃肉边菜。</p>
<p>    </p>
<p>一日思惟：时当弘法，不可终遁。遂出至广州法性寺，值印宗法师讲涅槃经。时有风吹幡动，一僧曰风动，一僧曰幡动，议论不已。</p>
<p>惠能进曰：不是风动，不是幡动，仁者心动。</p>
<p>一众骇然。印宗延至上席，征诘奥义。见惠能言简理当，不由文字。宗云：行者定非常人。久闻黄梅衣法南来，莫是行者否？</p>
<p>惠能曰：不敢。</p>
<p>宗于是作礼，告请传来衣钵，出示大众。</p>
<p>宗复问曰：黄梅付嘱，如何指授？</p>
<p>惠能曰：指授即无，<u>惟论见性</u>，不论禅定解脱。</p>
<p>宗曰：何不论禅定解脱？</p>
<p>能曰：为是二法，不是佛法。佛法是不二之法。</p>
<p>宗又问：如何是佛法不二之法？</p>
<p>惠能曰：法师讲涅槃经，明佛性是佛法不二之法。如高贵德王菩萨白佛言：犯四重禁，作五逆罪，及一阐提等，当断善根佛性否？佛言：善根有二：一者常，二者无常，佛性非常非无常，是故不断，名为不二；一者善，二者不善，佛性非善非不善，是名不二。蕴之与界，凡夫见二，智者了达其性无二，<u>无二之性即是佛性</u>。</p>
<p>    </p>
<p>印宗闻说，欢喜合掌，言：某甲讲经，犹如瓦砾；仁者论义，犹如真金。于是为惠能剃发，愿事为师。惠能遂于菩提树下，开东山法门。</p>
<p>惠能于东山得法，辛苦受尽，命似悬丝。今日得与使君、官僚、僧尼、道俗同此一会，莫非累劫之缘，亦是过去生中供养诸佛，同种善根，方始得闻如上顿教、得法之因。教是先圣所传，不是惠能自智。愿闻先圣教者，各令净心，闻了各自除疑，如先代圣人无别。</p>
<p>一众闻法，欢喜作礼而退。</p>
<p>    </p>
<hr>
<h3 id="般若品第二"><a class="header" href="#般若品第二">般若品第二</a></h3>
<p>次日，韦使君请益，师升座，告大众曰：总净心念摩诃般若波罗密多。复云：善知识！菩提般若之智，世人本自有之，只缘心迷，不能自悟，须假大善知识，示导见性。当知愚人智人，佛性本无差别，只缘迷悟不同，所以有愚有智。吾今为说摩诃般若波罗密法，使汝等各得智慧，志心谛听，吾为汝说。</p>
<p>善知识！<u>世人终日口念般若，不识自性般若，犹如说食不饱</u>。口但说空，万劫不得见性，终无有益。</p>
<p>善知识！摩诃般若波罗密是梵语，此言大智慧到彼岸。此须心行，不在口念。口念心不行，如幻、如化、如露、如电。口念心行，则心口相应。本性是佛，离性无别佛。何名摩诃？摩诃是大，心量广大，犹如虚空，无有边畔，亦无方圆大小，亦非青黄赤白，亦无上下长短，亦无嗔无喜，无是无非，无善无恶，无有头尾。诸佛刹土，尽同虚空。世人妙性本空，无有一法可得。自性真空，亦复如是。</p>
<p>善知识！莫闻吾说空，便即著空。第一莫著空；若空心静坐，即著无记空。</p>
<p>善知识！世界虚空，能含万物色像，日月星宿，山河大地，泉源溪涧，草木丛林，恶人善人，恶法善法，天堂地狱，一切大海，须弥诸山，总在空中。世人性空，亦复如是。</p>
<p>善知识！自性能含万法是大，万法在诸人性中。若<u>见一切人恶之与善，尽皆不取不舍，亦不染著，心如虚空</u>，名之为大，故曰摩诃。</p>
<p>    </p>
<p>善知识！<u>迷人口说，智者心行</u>。又有迷人，空心静坐，百无所思，自称为大。此一辈人，不可与语，为邪见故。</p>
<p>善知识！心量广大，遍周法界。用即了了分明，应用便知一切。一切即一，一即一切，去来自由，心体无滞，即是般若。</p>
<p>善知识！一切般若智，皆从自性而生，不从外入，莫错用意，名为真性自用。一真一切真。心量大事，不行小道。口莫终日说空，心中不修此行。恰似凡人自称国王，终不可得，非吾弟子。</p>
<p>善知识！何名般若？般若者，唐言智慧也。一切处所，一切时中，念念不愚，常行智慧，即是般若行。一念愚即般若绝，一念智即般若生。世人愚迷，不见般若。口说般若，心中常愚。常自言我修般若，念念说空，不识真空。般若无形相，智慧心即是，若作如是解，即名般若智。</p>
<p>何名波罗密？此是西国语，唐言到彼岸，解义离生灭。著境生灭起，如水有波浪，即名为此岸；离境无生灭，如水常通流，即名为彼岸，故号波罗密。</p>
<p>善知识！迷人口念，当念之时，有妄有非。念念若行，是名真性。悟此法者，是般若法，修此行者，是般若行。不修即凡，一念修行，自身等佛。</p>
<p>善知识！凡夫即佛，烦恼即菩提。<u>前念迷即凡夫，后念悟即佛</u>。<u>前念著境即烦恼，后念离境即菩提</u>。</p>
<p>    </p>
<p>善知识！摩诃般若波罗密，最尊最上最第一，无住无往亦无来，三世诸佛从中出。当用大智慧，打破五蕴烦恼尘劳，如此修行，定成佛道，变三毒为戒定慧。</p>
<p>善知识！我此法门，从一般若生八万四千智慧。何以故？为世人有八万四千尘劳。若无尘劳，智慧常现，不离自性。悟此法者，即是无念。无忆无著，不起诳妄，用自真如性，以智慧观照，于一切法，不取不舍，即是见性成佛道。
善知识！若欲入甚深法界及般若三昧者，须修般若行，持诵金刚般若经，即得见性。</p>
<p>    </p>
<p>当知此经功德，无量无边。经中分明赞叹，莫能具说。此法门是最上乘，为大智人说，为上根人说。小根小智人闻，心生不信。何以故？譬如大龙下雨于阎浮提，城邑聚落，悉皆漂流，如漂枣叶。若雨大海，不增不减。若大乘人，若最上乘人，闻说金刚经，心开悟解，故知本性自有般若之智，自用智慧，常观照故，不假文字。譬如雨水，不从天有，元是龙能兴致，令一切众生、一切草木、有情无情，悉皆蒙润。百川众流，却入大海，合为一体。众生本性般若之智，亦复如是。</p>
<p>善知识！小根之人，闻此顿教，犹如草木根性小者，若被大雨，悉皆自倒，不能增长。小根之人，亦复如是。元有般若之智，与大智人更无差别，因何闻法不自开悟？缘邪见障重，烦恼根深，犹如大云覆盖于日，不得风吹，日光不现。般若之智亦无大小，为一切众生自心迷悟不同。迷心外见，修行觅佛，未悟自性，即是小根；若开悟顿教，不能外修，但于自心常起正见，烦恼尘劳，常不能染，即是见性。</p>
<p>善知识！内外不住，去来自由，能除执心，通达无碍。能修此行，与般若经本无差别。</p>
<p>善知识！一切修多罗及诸文字，大小二乘，十二部经，皆因人置，因智慧性，方能建立。若无世人，一切万法本自不有。故知万法本自人兴，一切经书，因人说有。缘其人中有愚有智，愚为小人，智为大人。愚者问于智人，智者与愚人说法，愚人忽然悟解心开，即与智人无别。</p>
<p>    </p>
<p>善知识！不悟即佛是众生；一念悟时，众生是佛。故知万法尽在自心，何不从自心中，顿见真如本性？</p>
<p>菩萨戒经云：我本元自性清净，若识自心见性，皆成佛道。净名经云：即时豁然，还得本心。</p>
<p>善知识！我于忍和尚处，一闻言下便悟，顿见真如本性。是以将此教法流行，令学道者顿悟菩提，各自观心，自见本性。若自不悟，须觅大善知识，解最上乘法者，直示正路。是善知识有大因缘，所谓化导令得见性。一切善法，因善知识能发起故。三世诸佛，十二部经，在人性中本自具有，不能自悟，须求善知识，指示方见。若自悟者，不假外求。若一向执谓须他善知识方得解脱者，无有是处。何以故？自心内有知识自悟。若起邪迷，妄念颠倒，外善知识虽有教授，救不可得。若起正真般若观照，一刹那间，妄念俱灭。若识自性，一悟即至佛地。</p>
<p>善知识！智慧观照，内外明彻，识自本心。若识本心，即本解脱。若得解脱，即是般若三昧，即是无念。何名无念？<u>若见一切法，心不染著，是为无念</u>。用即遍一切处，亦不著一切处。但净本心，使六识出六门，于六尘中无染无杂，来去自由，通用无滞，即是般若三昧，自在解脱，名无念行。<u>若百物不思，当令念绝，即是法缚，即名边见</u>。</p>
<p>    </p>
<p>善知识！悟无念法者，万法尽通；悟无念法者，见诸佛境界；悟无念法者，至佛地位。</p>
<p>善知识！后代得吾法者，将此顿教法门，于同见同行，发愿受持，如事佛故，终身而不退者，定入圣位。然须传授从上以来默传分付，不得匿其正法。若不同见同行，在别法中，不得传付，损彼前人，究竟无益。恐愚人不解，谤此法门，百劫千生，断佛种性。</p>
<p>善知识！吾有一无相颂，各须诵取。在家出家，但依此修。若不自修，惟记吾言，亦无有益。听吾颂曰：</p>
<blockquote>
<p>说通及心通，如日处虚空；</p>
<p>唯传见性法，出世破邪宗。</p>
<p>法即无顿渐，迷悟有迟疾；</p>
<p>只此见性门，愚人不可悉。</p>
<p>说即虽万般，合理还归一；</p>
<p>烦恼暗宅中，常须生慧日。</p>
<p>邪来烦恼至，正来烦恼除；</p>
<p>邪正俱不用，清净至无余。</p>
<p>菩提本自性，起心即是妄；</p>
<p>净心在妄中，但正无三障。</p>
<p>世人若修道，一切尽不妨；</p>
<p>常自见己过，与道即相当。</p>
<p>色类自有道，各不相妨恼；</p>
<p>离道别觅道，终身不见道。</p>
<p>波波度一生，到头还自懊；</p>
<p>欲得见真道，行正即是道。</p>
<p>目若无道心，暗行不见道；</p>
<p><u>若真修道人，不见世间过</u>。</p>
<p><u>若见他人非，自非却是左</u>；</p>
<p>他非我不非，我非自有过。</p>
<p>但自却非心，打除烦恼破；</p>
<p><u>憎爱不关心，长伸两脚卧</u>。</p>
<p>欲拟化他人，自须有方便；</p>
<p>勿令彼有疑，即是自性现。</p>
<p><u>佛法在世间，不离世间觉</u>；</p>
<p><u>离世觅菩提，恰如求兔角</u>。</p>
<p>正见名出世，邪见是世间；</p>
<p>邪正尽打却，菩提性宛然。</p>
<p>此颂是顿教，亦名大法船；</p>
<p><u>迷闻经累劫，悟则刹那间</u>。</p>
</blockquote>
<p>    </p>
<p>师复曰：今于大梵寺说此顿教，普愿法界众生言下见性成佛。时韦使君与官僚、道俗闻师所说，无不省悟。一时作礼，皆叹：善哉！何期岭南有佛出世！</p>
<p>    </p>
<hr>
<h3 id="疑问品第三"><a class="header" href="#疑问品第三">疑问品第三</a></h3>
<p>一日，韦刺史为师设大会斋。斋讫，刺史请师升座，同官僚士庶肃容再拜，问曰：弟子闻和尚说法，实不可思议。今有少疑，愿大慈悲，特为解说。</p>
<p>师曰：有疑即问，吾当为说。</p>
<p>韦公曰：和尚所说，可不是达磨大师宗旨乎？</p>
<p>师曰：是。</p>
<p>公曰：弟子闻达磨初化梁武帝，帝问云：朕一生造寺度僧，布施设斋，有何功德？达磨言：实无功德。弟子未达此理，愿和尚为说。</p>
<p>师曰：实无功德，勿疑先圣之言。武帝心邪，不知正法。造寺度僧，布施设斋，名为求福，不可将福便为功德。功德在法身中，不在修福。</p>
<p>师又曰：<u>见性是功，平等是德</u>。念念无滞，常见本性，真实妙用，名为功德。<u>内心谦下是功，外行于礼是德</u>。自性建立万法是功，心体离念是德。<u>不离自性是功，应用无染是德</u>。若觅功德法身，但依此作，是真功德。若修功德之人，心即不轻，常行普敬。心常轻人，吾我不断，即自无功。自性虚妄不实，即自无德。为吾我自大，常轻一切故。善知识！念念无间是功，心行平直是德。自修性是功，自修身是德。善知识！功德须自性内见，不是布施供养之所求也，是以福德与功德别。武帝不识真理，非我祖师有过。</p>
<p>    </p>
<p>刺史又问曰：弟子常见僧俗，念阿弥陀佛，愿生西方。请和尚说，得生彼否？愿为破疑！</p>
<p>师言：使君善听，惠能与说。世尊在舍卫城中，说西方引化，经文分明，去此不远。若论相说里数，有十万八千，即身中十恶八邪，便是说远。说远为其下根，说近为其上智。</p>
<p>人有两种，法无两般，迷悟有殊，见有迟疾。<u>迷人念佛求生于彼；悟人自净其心</u>。所以佛言：随其心净即佛土净。</p>
<p>使君东方人，但心净即无罪。虽西方人，心不净亦有愆。东方人造罪，念佛求生西方；西方人造罪，念佛求生何国？</p>
<p>凡愚不了自性，不识身中净土，愿东愿西；悟人在处一般。所以佛言：随所住处恒安乐。使君心地但无不善，西方去此不遥。若怀不善之心，念佛往生难到。今劝善知识，先除十恶，即行十万；后除八邪，乃过八千。念念见性，常行平直，到如弹指，便睹弥陀。</p>
<p>    </p>
<p>使君但行十善，何须更愿往生？不断十恶之心，何佛即来迎请？若悟无生顿法，见西方只在刹那；不悟念佛求生，路遥如何得达？惠能与诸人移西方于刹那间，目前便见，各愿见否？</p>
<p>众皆顶礼云：若此处见，何须更愿往生？愿和尚慈悲，便现西方，普令得见。</p>
<p>师言：大众！世人自色身是城，眼耳鼻舌是门。外有五门，内有意门。心是地，性是王。王居心地上，性在王在，性去王无。性在身心存，性去身心坏。佛向性中作，莫向身外求。</p>
<p>自性迷即是众生，自性觉即是佛。慈悲即是观音，喜舍名为势至。能净即释迦，平直即弥陀。</p>
<p><u>人我是须弥，邪心是海水，烦恼是波浪</u>，毒害是恶龙，虚妄是鬼神，尘劳是鱼鳖，贪嗔是地狱，愚痴是畜生。</p>
<p>善知识！常行十善，天堂便至；<u>除人我，须弥倒；去邪心，海水竭；烦恼无，波浪灭</u>；毒害除，鱼龙绝。自心地上觉性如来，放大光明，外照六门清净，能破六欲诸天。自性内照，<u>三毒即除，地狱等罪，一时销灭，内外明彻，不异西方</u>。不作此修，如何到彼？</p>
<p>大众闻说，了然见性。悉皆礼拜，俱叹善哉！唱言：普愿法界众生，闻者一时悟解。</p>
<p>    </p>
<p>师言：善知识！若欲修行，在家亦得，不由在寺。在家能行，如东方人心善；在寺不修，如西方人心恶。但心清净，即是自性西方。</p>
<p>韦公又问：在家如何修行？愿为教授！</p>
<p>师言：吾与大众说无相颂，但依此修，常与吾同处无别。若不依此修，剃发出家，于道何益？</p>
<p>颂曰：</p>
<blockquote>
<p>心平何劳持戒？行直何用修禅？</p>
<p>恩则孝养父母，义则上下相怜。</p>
<p>让则尊卑和睦，忍则众恶无喧。</p>
<p>若能钻木出火，淤泥定生红莲。</p>
<p>苦口的是良药，逆耳必是忠言。</p>
<p><u>改过必生智慧，护短心内非贤</u>。</p>
<p>日用常行饶益，成道非由施钱。</p>
<p>菩提只向心觅，何劳向外求玄。</p>
<p>听说依此修行，西方只在目前。</p>
</blockquote>
<p>师复曰：善知识！总须依偈修行，见取自性，直成佛道。时不相待，众人且散，吾归曹溪。众若有疑，却来相问。</p>
<p>时，刺史、官僚、在会善男信女，各得开悟，信受奉行。</p>
<p>    </p>
<hr>
<h3 id="定慧品第四"><a class="header" href="#定慧品第四">定慧品第四</a></h3>
<p>师示众云：善知识！我此法门，以定慧为本。大众勿迷，言定慧别，定慧一体，不是二。<u>定是慧体，慧是定用</u>，即慧之时定在慧，即定之时慧在定。若识此义，即是定慧等学。诸学道人，莫言先定发慧、先慧发定各别。作此见者，法有二相。口说善语，心中不善，空有定慧，定慧不等。若心口俱善，内外一如，定慧即等。自悟修行，不在于诤；若诤先后，即同迷人。不断胜负，却增我法，不离四相。</p>
<p>善知识！定慧犹如何等？犹如灯光。有灯即光，无灯即暗，灯是光之体，光是灯之用。名虽有二，体本同一。此定慧法，亦复如是。</p>
<p>师示众云：善知识！一行三昧者，于一切处行住坐卧，常行一直心是也。净名经云：直心是道场，直心是净土。莫心行谄曲，口但说直，口说一行三昧，不行直心。但行直心，于一切法勿有执著。迷人著法相，执一行三昧，直言常坐不动，妄不起心，即是一行三昧。作此解者，即同无情，却是障道因缘。</p>
<p>善知识！<u>道须通流，何以却滞</u>？心不住法，道即通流。心若住法，名为自缚。若言常坐不动是，只如舍利弗宴坐林中，却被维摩诘诃。</p>
<p>善知识！又有人教坐，看心观静，不动不起，从此置功。迷人不会，便执成颠，如此者众。如是相教，故知大错。</p>
<p>    </p>
<p>师示众云：善知识！本来正教，无有顿渐，人性自有利钝。迷人渐修，悟人顿契，自识本心，自见本性，即无差别。所以立顿渐之假名。</p>
<p>善知识！我此法门，从上以来，先立<u>无念为宗，无相为体，无住为本</u>。<u>无相者，于相而离相</u>；<u>无念者，于念而无念</u>；<u>无住者，人之本性</u>。于世间善恶好丑，乃至冤之与亲，言语触刺欺争之时，并将为空，不思酬害，念念之中，不思前境。<u>若前念今念后念，念念相续不断，名为系缚。于诸法上，念念不住，即无缚也。此是以无住为本</u>。</p>
<p>善知识！外离一切相，名为无相。能离于相，即法体清净。此是以无相为体。</p>
<p>善知识！<u>于诸境上，心不染，曰无念</u>。于自念上，常离诸境，不于境上生心；若只百物不思，念尽除却，一念绝即死，别处受生，是为大错，学道者思之！若不识法意，自错犹可，更误他人；自迷不见，又谤佛经。所以立无念为宗。</p>
<p>善知识！云何立无念为宗？只缘口说见性迷人，于境上有念，念上便起邪见。一切尘劳妄想，从此而生。自性本无一法可得，若有所得，妄说祸福，即是尘劳邪见。故此法门立无念为宗。</p>
<p>善知识！无者，无何事？念者，念何物？无者，无二相，无诸尘劳之心。念者，念真如本性，真如即是念之体，念即是真如之用。真如自性起念，非眼耳鼻舌能念。真如有性，所以起念。真如若无，眼耳色声当时即坏。</p>
<p>善知识！真如自性起念，六根虽有见闻觉知，不染万境，而真性常自在。故经云：能善分别诸法相，于第一义而不动。</p>
<p>    </p>
<hr>
<h3 id="坐禅品第五"><a class="header" href="#坐禅品第五">坐禅品第五</a></h3>
<p>师示众云：此门坐禅，元不著心，亦不著净，亦不是不动。若言著心，心元是妄，知心如幻，故无所著也。若言著净，人性本净；由妄念故，盖覆真如，但无妄想，性自清净。起心著净，却生净妄，妄无处所，著者是妄。净无形相，却立净相。言是工夫，作此见者，障自本性，却被净缚。</p>
<p>善知识！若修不动者，<u>但见一切人时，不见人之是非善恶过患，即是自性不动</u>。</p>
<p>善知识！迷人身虽不动，开口便说他人是非长短好恶，与道违背。若著心著净，即障道也。</p>
<p>师示众云：善知识！何名坐禅？此法门中，无障无碍，<u>外于一切善恶境界，心念不起，名为坐；内见自性不动，名为禅</u>。善知识！何名禅定？<u>外离相为禅，内不乱为定</u>。外若著相，内心即乱。外若离相，心即不乱。本性自净自定，只为见境思境即乱。若见诸境心不乱者，是真定也。</p>
<p>善知识！外离相即禅，内不乱即定。外禅内定，是为禅定。菩萨戒经云：我本元自性清净。善知识！于念念中，自见本性清净，自修、自行，自成佛道。</p>
<p>    </p>
<hr>
<h3 id="忏悔品第六"><a class="header" href="#忏悔品第六">忏悔品第六</a></h3>
<p>时，大师见广韶洎四方士庶，骈集山中听法，于是升座告众曰：来，诸善知识！此事须从自性中起。于一切时，念念自净其心，自修自行，见自己法身，见自心佛，自度自戒，始得不假到此。既从远来，一会于此，皆共有缘。今可各各胡跪，先为传自性五分法身香，次授无相忏悔。</p>
<p>众胡跪。师曰：一戒香，即<u>自心中，无非、无恶、无嫉妒、无贪嗔、无劫害</u>，名戒香。二定香，即<u>睹诸善恶境相，自心不乱</u>，名定香。三慧香，自心无碍，常以智慧观照自性，不造诸恶。虽修众善，心不执著，敬上念下，矜恤孤贫，名慧香。四解脱香，即<u>自心无所攀缘，不思善，不思恶，自在无碍</u>，名解脱香。五解脱知见香，自心既无所攀缘善恶，不可沉空守寂，即须广学多闻，识自本心，达诸佛理，和光接物，无我无人，直至菩提，真性不易，名解脱知见香。</p>
<p>善知识！此香各自内熏，莫向外觅。</p>
<p>    </p>
<p>今与汝等授无相忏悔，灭三世罪，令得三业清净。</p>
<p>善知识！各随我语，一时道：弟子等，从前念、今念及后念，念念不被愚迷染。从前所有恶业、愚迷等罪，悉皆忏悔，愿一时销灭，永不复起。</p>
<p>弟子等，从前念、今念及后念，念念不被骄诳染。从前所有恶业、骄诳等罪，悉皆忏悔，愿一时销灭，永不复起。</p>
<p>弟子等，从前念、今念及后念，念念不被嫉妒染，从前所有恶业、嫉妒等罪，悉皆忏悔，愿一时销灭，永不复起。</p>
<p>善知识！已上是为无相忏悔。云何名忏？云何名悔？忏者，忏其前愆(qiān)。从前所有恶业：愚迷、骄诳、嫉妒等罪，悉皆尽忏，永不复起，是名为忏。悔者，悔其后过。从今以后，所有恶业，愚迷、骄诳、嫉妒等罪，今已觉悟，悉皆永断，更不复作，是名为悔，故称忏悔。凡夫愚迷，只知忏其前愆，不知悔其后过。以不悔故，前愆不灭，后过又生；前愆既不灭，后过复又生，何名忏悔？</p>
<p>    </p>
<p>善知识！既忏悔已，与善知识发四弘誓愿，各须用心正听：<u>自心众生无边誓愿度，自心烦恼无边誓愿断</u>，自性法门无尽誓愿学，自性无上佛道誓愿成。</p>
<p>善知识！大家岂不道众生无边誓愿度，恁么道，且不是惠能度。</p>
<p>善知识！心中众生，所谓邪迷心、诳妄心、不善心、嫉妒心、恶毒心，如是等心，尽是众生，各须自性自度，是名真度。</p>
<p>何名自性自度？即自心中邪见烦恼愚痴众生，将正见度。既有正见，使般若智打破愚痴迷妄众生，各各自度。邪来正度，迷来悟度，愚来智度，恶来善度。如是度者，名为真度！</p>
<p>又烦恼无边誓愿断。将自性般若智除却虚妄思想心是也。又法门无尽誓愿学，须自见性，常行正法，是名真学。又无上佛道誓愿成，既常能下心，行于真正，离迷离觉，常生般若，除真除妄，即见佛性；即言下佛道成。常念修行是愿力法。</p>
<p>    </p>
<p>善知识！今发四弘愿了，更与善知识授无相三皈依戒。善知识！<u>皈依觉，两足尊；皈依正，离欲尊；皈依净，众中尊</u>！</p>
<p>从今日去，称觉为师，更不皈依邪魔外道，以自性三宝竟自证明。劝善知识，<u>皈依自性三宝。佛者，觉也；法者，正也；僧者，净也</u>。自心皈依觉，邪迷不生，少欲知足，能离财色，名两足尊。自心皈依正，念念无邪见，以无邪见故，即无人我贡高，贪爱执著，名离欲尊。自心皈依净，一切尘劳爱欲境界，自性皆不染著，名众中尊。</p>
<p>若修此行，是自皈依。凡夫不会，从日至夜，受三归戒；若言皈依佛，佛在何处？若不见佛，凭何所归？言却成妄。</p>
<p>善知识！各自观察，莫错用心，经文分明言自皈依佛，不言皈依他佛。自佛不归，无所依处。</p>
<p>今既自悟，各须皈依自心三宝。<u>内调心性，外敬他人</u>，是自皈依也。</p>
<p>善知识！既皈依自三宝竞，各各志心。吾与说一体三身自性佛，令汝等见三身，了然自悟自性。总随我道：于自色身，皈依清净法身佛；于自色身，皈依圆满报身佛；于白色身，皈依千百亿化身佛。</p>
<p>善知识！色身是舍宅，不可言归。向者三身佛，在自性中，世人总有。为自心迷，不见内性，外觅三身如来，不见自身中有三身佛。汝等听说，令汝等于自身中，见自性有三身佛。此三身佛，从自性生，不从外得。</p>
<p>    </p>
<p>何名清净法身佛？世人性本清净，万法从自性生。思量一切恶事，即生恶行；思量一切善事，即生善行。如是诸法在自性中，如天常清，日月常明，为浮云盖覆，上明下暗。忽遇风吹云散，上下俱明，万象皆现。世人性常浮游，如彼天云。</p>
<p>善知识！智如日，慧如月，智慧常明。于外著境，被妄念浮云盖覆自性，不得明朗。若遇善知识，闻真正法，自除迷妄，内外明彻，于自性中万法皆现。见性之人，亦复如是；此名清净法身佛。</p>
<p>善知识！自心皈依自性，是皈依真佛。自皈依者，除却自性中不善心、嫉妒心、谄曲心、吾我心、诳妄心、轻人心、慢他心、邪见心、贡高心，及一切时中不善之行；<u>常自见己过，不说他人好恶</u>，是自皈依。常须下心，普行恭敬，即是见性通达，更无滞碍，是自皈依。</p>
<p>何名圆满报身？譬如一灯能除千年暗，一智能灭万年愚。莫思向前，己过不可得，常思于后，念念圆明，自见本性，善恶虽殊，本性无二。<u>无二之性，名为实性，于实性中，不染善恶</u>，此名圆满报身佛。自性起一念恶，灭万劫善因。自性起一念善，得恒沙恶尽。直至无上菩提，念念自见，不失本念，名为报身。</p>
<p>何名千百亿化身？若不思万法，性本如空。一念思量，名为变化。思量恶事，化为地狱，思量善事，化为天堂；毒害化为龙蛇，慈悲化为菩萨；智慧化为上界，愚痴化为下方。自性变化甚多，迷人不能省觉。念念起恶，常行恶道；回一念善，智慧即生。此名自性化身佛。</p>
<p>善知识！法身本具，念念自性自见，即是报身佛；从报身思量，即是化身佛；自悟自修自性功德，是真皈依。皮肉是色身，色身是舍宅，不言皈依也。但悟自性三身，即识自性佛。</p>
<p>吾有一无相颂，若能诵持，言下令汝积劫迷罪，一时销灭。颂曰：</p>
<blockquote>
<p>迷人修福不修道，只言修福便是道。</p>
<p>布施供养福无边，心中三恶元来造。</p>
<p>拟将修福欲灭罪，后世得福罪还在。</p>
<p>但向心中除罪缘，名自性中真忏悔。</p>
<p>忽悟大乘真忏悔，除邪行正即无罪。</p>
<p>学道常于自性观，即与诸佛同一类。</p>
<p>吾祖惟传此顿法，普愿见性同一体。</p>
<p>若欲当来觅法身，离诸法相心中洗。</p>
<p>努力自见莫悠悠，后念忽绝一世休。</p>
<p>若悟大乘得见性，虔恭合掌至心求。</p>
</blockquote>
<p>师言：善知识！总须诵取，依此修行。言下见性，虽去吾千里，如常在吾边。于此言下不悟，即对面千里，何勤远来？珍重好去！一众闻法，靡不开悟，欢喜奉行。</p>
<p>    </p>
<hr>
<h3 id="机缘品第七"><a class="header" href="#机缘品第七">机缘品第七</a></h3>
<p>师自黄梅得法，回至韶州曹侯村，人无知者。有儒士刘志略，礼遇甚厚。志略有姑为尼，名无尽藏，常诵大涅槃经。师暂听，即知妙义，遂为解说。尼乃执卷问字。</p>
<p>师曰：字即不识，义即请问。</p>
<p>尼曰：字尚不识，焉能会义？</p>
<p>师曰：诸佛妙理，非关文字。</p>
<p>尼惊异之。遍告里中耆德云：此是有道之士，宜请供养。</p>
<p>有魏武侯玄孙曹叔良及居民，竞来瞻礼。时，宝林古寺自隋末兵火，已废。遂于故基重建梵宇，延师居之，俄成宝坊。</p>
<p>师住九月余日，又为恶党寻逐，师乃遁于前山，被其纵火焚草木，师隐身挨入石中得免。石今有师趺坐膝痕，及衣布之纹，因名避难石。师忆五祖怀会止藏之嘱，遂行隐于二邑焉。</p>
<p>    </p>
<p>僧法海，韶州曲江人也。初参祖师。问曰：即心即佛，愿垂指谕。</p>
<p>师曰：<u>前念不生即心，后念不灭即佛</u>；<u>成一切相即心，离一切相即佛</u>。吾若具说，穷劫不尽。听吾偈曰：</p>
<blockquote>
<p>即心名慧，即佛乃定；</p>
<p>定慧等持，意中清净。</p>
<p>悟此法门，由汝习性；</p>
<p>用本无生，双修是正。</p>
</blockquote>
<p>法海言下大悟，以偈赞曰：</p>
<blockquote>
<p>即心元是佛，不悟而自屈；</p>
<p>我知定慧因，双修离诸物。</p>
</blockquote>
<p>    </p>
<p>僧法达，洪州人，七岁出家，常诵法华经。来礼祖师，头不至地。</p>
<p>师诃曰：礼不投地，何如不礼？汝心中必有一物，蕴习何事耶？</p>
<p>曰：念法华经已及三千部。</p>
<p>师曰：汝若念至万部，得其经意，不以为胜，则与吾偕行。汝今负此事业，都不知过。听吾偈曰：</p>
<blockquote>
<p>礼本折慢幢，头奚不至地；</p>
<p><u>有我罪即生</u>，亡功福无比。</p>
</blockquote>
<p>师又曰：汝名什么？</p>
<p>曰：法达。</p>
<p>师曰：汝名法达，何曾达法？复说偈曰：</p>
<blockquote>
<p>汝今名法达，勤诵未休歇；</p>
<p>空诵但循声，明心号菩萨。</p>
<p>汝今有缘故，吾今为汝说；</p>
<p>但信佛无言，莲华从口发。</p>
</blockquote>
<p>达闻偈，悔谢曰：而今而后，当谦恭一切。弟子诵法华经，未解经义，心常有疑。和尚智慧广大，愿略说经中义理。</p>
<p>师曰：法达！法即甚达，汝心不达。经本无疑，汝心自疑。汝念此经，以何为宗？</p>
<p>达曰：学人根性暗钝，从来但依文诵念，岂知宗趣！</p>
<p>师曰：吾不识文字，汝试取经诵一遍，吾当为汝解说。</p>
<p>法达即高声念经，至譬喻品。</p>
<p>师曰：止！此经元来以因缘出世为宗。纵说多种譬喻，亦无越于此。何者因缘？经云：诸佛世尊，唯以一大事因缘，出现于世。一大事者，佛之知见也。世人外迷著相，内迷著空。若能于相离相，于空离空，即是内外不迷。若悟此法，一念心开，是为开佛知见。佛，犹觉也。分为四门：开觉知见，示觉知见，悟觉知见，入觉知见。若闻开示，便能悟入，即觉知见，本来真性而得出现。</p>
<p>汝慎勿错解经意：见他道开示悟入，自是佛之知见，我辈无分。若作此解，乃是谤经毁佛也。彼既是佛，已具知见，何用更开？汝今当信佛知见者，只汝自心，更无别佛。盖为一切众生，自蔽光明，贪爱尘境，外缘内扰，甘受驱驰，便劳他世尊，从三昧起，种种苦口，劝令寝息，莫向外求，与佛无二，故云开佛知见。</p>
<p>吾亦劝一切人，于自心中，常开佛之知见。世人心邪，愚迷造罪，口善心恶，贪嗔嫉妒，谄佞我慢，侵人害物，自开众生知见。若能正心，常生智慧，观照自心，止恶行善，是自开佛之知见。</p>
<p>汝须念念开佛知见，勿开众生知见，开佛知见，即是出世。开众生知见，即是世间。汝若但劳劳执念，以为功课者，何异嫠(lí)牛爱尾？</p>
<p>达曰：若然者，但得解义，不劳诵经耶？</p>
<p>师曰：经有何过，岂障汝念！只为迷悟在人，损益由己。<u>口诵心行，即是转经；口诵心不行，即是被经转</u>。听吾偈曰：</p>
<blockquote>
<p>心迷法华转，心悟转法华。</p>
<p>诵经久不明，与义作仇家。</p>
<p>无念念即正，有念念成邪。</p>
<p>有无俱不计，长御白牛车。</p>
</blockquote>
<p>达闻偈，不觉悲泣，言下大悟，而告师曰：法达从昔已来，实未曾转法华，乃被法华转。</p>
<p>再启曰：经云：诸大声闻乃至菩萨，皆尽思共度量，不能测佛智。今令凡夫但悟自心，便名佛之知见，自非上根，未免疑谤。又经说三车，羊鹿牛车与白牛之车，如何区别？愿和尚再垂开示。</p>
<p>师曰：经意分明，汝自迷背。诸三乘人，不能测佛智者，患在度量也。饶伊尽思共推，转加悬远。佛本为凡夫说，不为佛说。此理若不肯信者，从他退席。殊不知坐却白牛车，更于门外觅三车。况经文明向汝道：唯一佛乘，无有余乘，若二若三，乃至无数方便，种种因缘、譬喻言词，是法皆为一佛乘故。汝何不省！三车是假，为昔时故；一乘是实，为今时故。只教汝去假归实，归实之后，实亦无名。应知所有珍财，尽属于汝，由汝受用；更不作父想，亦不作子想，亦无用想，是名持法华经。从劫至劫，手不释卷，从昼至夜，无不念时也。</p>
<p>达蒙启发，踊跃欢喜。以偈赞曰：</p>
<blockquote>
<p>经诵三千部，曹溪一句亡。</p>
<p>未明出世旨，宁歇累生狂？</p>
<p>羊鹿牛权设，初中后善扬。</p>
<p>谁知火宅内，元是法中王。</p>
</blockquote>
<p>师曰：汝今后方可名念经僧也。</p>
<p>达从此领玄旨，亦不辍诵经。</p>
<p>    </p>
<p>僧智通，寿州安丰人，初看楞伽经，约千余遍，而不会三身四智。礼师求解其义。</p>
<p>师曰：三身者，<u>清净法身，汝之性也；圆满报身，汝之智也；千百亿化身，汝之行也</u>。若离本性，别说三身，即名有身无智。若悟三身无有自性，即明四智菩提。听吾偈曰：</p>
<blockquote>
<p>自性具三身，发明成四智。</p>
<p>不离见闻缘，超然登佛地。</p>
<p>吾今为汝说，谛信永无迷。</p>
<p>莫学驰求者，终日说菩提。</p>
</blockquote>
<p>通再启曰：四智之义，可得闻乎？</p>
<p>师曰：既会三身，便明四智，何更问耶？若离三身，别谈四智。此名有智无身，即此有智，还成无智。复说偈曰：</p>
<blockquote>
<p>大圆镜智性清净，平等性智心无病，</p>
<p>妙观察智见非功，成所作智同圆镜。</p>
<p>五八六七果因转，但用名言无实性，</p>
<p>若于转处不留情，繁兴永处那伽定。</p>
</blockquote>
<p>通顿悟性智，遂呈偈曰：</p>
<blockquote>
<p>三身元我体，四智本心明；</p>
<p>身智融无碍，应物任随形。</p>
<p>起修皆妄动，守住匪真精；</p>
<p>妙旨因师晓，终亡染污名。</p>
</blockquote>
<p>    </p>
<p>僧智常，信州贵溪人。髫(tiáo)年出家，志求见性。一日参礼。</p>
<p>师问曰：汝从何来，欲求何事？</p>
<p>曰：学人近往洪州白峰山礼大通和尚，蒙示见性成佛之义，未决狐疑。远来投礼，伏望和尚慈悲指示。</p>
<p>师曰：彼有何言句，汝试举看？</p>
<p>曰：智常到彼，凡经三月，未蒙示诲。为法切故，一夕独入丈室，请问如何是某甲本心本性。</p>
<p>大通乃曰：汝见虚空否？</p>
<p>对曰：见！</p>
<p>彼曰：汝见虚空有相貌否？</p>
<p>对曰：虚空无形，有何相貌？</p>
<p>彼曰：汝之本性，犹如虚空，了无一物可见，是名正见；无一物可知，是名真知。无有青黄长短，但见本源清净，觉体圆明，即名见性成佛，亦名如来知见。</p>
<p>学人虽闻此说，犹未决了，乞和尚开示。</p>
<p>师曰：彼师所说，犹存见知，故令汝未了。吾今示汝一偈：</p>
<blockquote>
<p>不见一法存无见，大似浮云遮日面。</p>
<p>不知一法守空知，还如太虚生闪电。</p>
<p>此之知见瞥然兴，错认何曾解方便。</p>
<p>汝当一念自知非，自己灵光常显现。</p>
</blockquote>
<p>常闻偈已，心意豁然，乃述偈曰：</p>
<blockquote>
<p>无端起知见，著相求菩提，</p>
<p>情存一念悟，宁越昔时迷。</p>
<p>自性觉源体，随照枉迁流，</p>
<p>不入祖师室，茫然趣两头。</p>
</blockquote>
<p>智常一日问师曰：佛说三乘法，又言最上乘，弟子未解，愿为教授。</p>
<p>师曰：汝观自本心，莫著外法相。法无四乘，人心自有等差。<u>见闻转诵是小乘，悟法解义是中乘，依法修行是大乘</u>。<u>万法尽通，万法俱备，一切不染，离诸法相，一无所得，名最上乘</u>。乘是行义，不在口争，汝须自修，莫问吾也。一切时中，自性自如。</p>
<p>常礼谢执侍，终师之世。</p>
<p>    </p>
<p>僧志道，广州南海人也。请益曰：学人自出家，览涅槃经十载有余，未明大意，愿和尚垂诲。</p>
<p>师曰：汝何处未明？</p>
<p>曰：诸行无常，是生灭法；生灭灭已，寂灭为乐。于此疑惑。</p>
<p>师曰：汝作么生疑？</p>
<p>曰：一切众生皆有二身，谓色身法身也。色身无常，有生有灭；法身有常，无知无觉。经云：生灭灭已，寂灭为乐者，不审何身寂灭？何身受乐？若色身者，色身灭时，四大分散，全然是苦，苦不可言乐。若法身寂灭，即同草木瓦石，谁当受乐？又法性是生灭之体，五蕴是生灭之用；一体五用，生灭是常。生则从体起用，灭则摄用归体。若听更生，即有情之类，不断不灭。若不听更生，则永归寂灭，同于无情之物。如是，则一切诸法被涅槃之所禁伏，尚不得生，何乐之有？</p>
<p>师曰：汝是释子，何习外道断常邪见，而议最上乘法？据汝所说，即色身外别有法身，离生灭求于寂灭。又推涅槃常乐，言有身受用。斯乃执吝生死，耽著世乐。汝今当知佛为一切迷人，认五蕴和合为自体相，分别一切法为外尘相，好生恶死，念念迁流，不知梦幻虚假，枉受轮回，以常乐涅槃，翻为苦相，终日驰求。佛愍此故，乃示涅槃真乐，刹那无有生相，刹那无有灭相，更无生灭可灭，是则寂灭现前。当现前时，亦无现前之量，乃谓常乐。此乐无有受者，亦无不受者，岂有一体五用之名？何况更言涅槃禁伏诸法，令永不生，斯乃谤佛毁法。听吾偈曰：</p>
<blockquote>
<p>无上大涅槃，圆明常寂照。</p>
<p>凡愚谓之死；外道执为断；</p>
<p>诸求二乘人，目以为无作；</p>
<p>尽属情所计，六十二见本。</p>
<p>妄立虚假名，何为真实义？</p>
<p>惟有过量人，通达无取舍。</p>
<p>以知五蕴法，及以蕴中我，</p>
<p>外现众色象，一一音声相，</p>
<p>平等如梦幻，不起凡圣见；</p>
<p>不作涅槃解，二边三际断。</p>
<p>常应诸根用，而不起用想；</p>
<p>分别一切法，不起分别想。</p>
<p>劫火烧海底，风鼓山相击，</p>
<p>真常寂灭乐，涅槃相如是。</p>
<p>吾今强言说，令汝舍邪见，</p>
<p>汝勿随言解，许汝知少分。</p>
</blockquote>
<p>志道闻偈大悟，踊跃作礼而退。</p>
<p>    </p>
<p>行思禅师，生吉州安城刘氏，闻曹溪法席盛化，径来参礼。</p>
<p>遂问曰：当何所务，即不落阶级？</p>
<p>师曰：汝曾作什么来？</p>
<p>曰：圣谛亦不为。</p>
<p>师曰：落何阶级？</p>
<p>曰：圣谛尚不为，何阶级之有？</p>
<p>师深器之，令思首众。一日，师谓曰：汝当分化一方，无令断绝。思既得法，遂回吉州青原山，弘法绍化。谥弘济禅师。</p>
<p>    </p>
<p>怀让禅师，金州杜氏子也。初谒嵩山安国师，安发之曹溪参扣。让至礼拜。</p>
<p>师曰：甚处来？</p>
<p>曰：嵩山。</p>
<p>师曰：什么物，恁么来？</p>
<p>曰：说似一物即不中。</p>
<p>师曰：还可修证否？</p>
<p>曰：修证即不无，污染即不得。</p>
<p>师曰：只此不污染，诸佛之所护念。汝既如是，吾亦如是。西天般若多罗谶(chèn)：汝足下出一马驹，踏杀天下人。应在汝心，不须速说！</p>
<p>让豁然契会，遂执侍左右一十五载，日臻玄奥。后往南岳，大阐禅宗。</p>
<p>    </p>
<p>永嘉玄觉禅师，温州戴氏子，少习经论，精天台止观法门。因看维摩经，发明心地。偶师弟子玄策相访，与其剧谈，出言暗合诸祖。</p>
<p>策云：仁者得法师谁？</p>
<p>曰：我听方等经论，各有师承。后于维摩经，悟佛心宗，未有证明者。</p>
<p>策云：威音王已前即得，威音王已后，无师自悟，尽是天然外道。</p>
<p>曰：愿仁者为我证据。</p>
<p>策云：我言轻，曹溪有六祖大师，四方云集，并是受法者。若去，则与偕行。</p>
<p>觉遂同策来参。绕师三匝，振锡而立。</p>
<p>师曰：夫沙门者，具三千威仪，八万细行。大德自何方而来，生大我慢？</p>
<p>觉曰：生死事大，无常迅速。</p>
<p>师曰：何不体取无生，了无速乎？</p>
<p>曰：体即无生，了本无速。</p>
<p>师曰：如是！如是！</p>
<p>玄觉方具威仪礼拜，须臾告辞。</p>
<p>师曰：返太速乎？</p>
<p>曰：本自非动，岂有速耶？</p>
<p>师曰：谁知非动？</p>
<p>曰：仁者自生分别。</p>
<p>师曰：汝甚得无生之意。</p>
<p>曰：无生岂有意耶？</p>
<p>师曰：无意谁当分别？</p>
<p>曰：分别亦非意。</p>
<p>师曰：善哉！少留一宿。</p>
<p>时谓一宿觉。后著证道歌，盛行于世。</p>
<p>    </p>
<p>禅者智隍，初参五祖，自谓已得正受。庵居长坐，积二十年。师弟子玄策，游方至河朔，闻隍之名，造庵问云：汝在此作什么？</p>
<p>隍曰：入定。</p>
<p>策云：汝云入定，为有心入耶，无心入耶？若无心入者，一切无情草木瓦石，应合得定；若有心入者，一切有情含识之流，亦应得定。</p>
<p>隍曰：我正入定时，不见有有无之心。</p>
<p>策云：不见有有无之心，即是常定，何有出入？若有出入，即非大定！</p>
<p>隍无对。良久，问曰：师嗣谁耶？</p>
<p>策云：我师曹溪六祖。</p>
<p>隍云：六祖以何为禅定？</p>
<p>策云：我师所说，<u>妙湛圆寂，体用如如，五阴本空，六尘非有。不出不入，不定不乱</u>。禅性无住，离住禅寂。禅性无生，离生禅想。心如虚空，亦无虚空之量。</p>
<p>隍闻是说，径来谒师。</p>
<p>师问云：仁者何来？</p>
<p>隍具述前缘。</p>
<p>师云：诚如所言，汝但心如虚空，不著空见，应用无碍，动静无心，凡圣情忘，能所俱泯，性相如如，无不定时也。</p>
<p>隍于是大悟，二十年所得心，都无影响。其夜河北士庶闻空中有声云：隍禅师今日得道！隍后礼辞，复归河北，开化四众。</p>
<p>    </p>
<p>一僧问师云：黄梅意旨，甚么人得？</p>
<p>师云：会佛法人得。</p>
<p>僧云：和尚还得否？</p>
<p>师云：我不会佛法。</p>
<p>师一日欲濯所授之衣，而无美泉。因至寺后五里许，见山林郁茂，瑞气盘旋，师振锡卓地，泉应手而出。积以为池，乃跪膝浣衣石上。</p>
<p>忽有一僧来礼拜，云：方辩是西蜀人。昨于南天竺国，见达磨大师，嘱方辩速往唐土：吾传大迦叶正法眼藏，及僧伽梨，见传六代，于韶州曹溪，汝去瞻礼。方辩远来，愿见我师传来衣钵。</p>
<p>师乃出示。次问上人攻何事业？</p>
<p>曰：善塑。</p>
<p>师正色曰：汝试塑看。</p>
<p>辩罔措。过数日，塑就真相，可高七寸，曲尽其妙。</p>
<p>师笑曰：汝只解塑性，不解佛性。</p>
<p>师舒手摩方辩顶。曰：永为人天福田。</p>
<p>    </p>
<p>有僧举卧轮禅师偈曰：</p>
<blockquote>
<p>卧轮有伎俩，能断百思想。</p>
<p>对境心不起，菩提日日长。</p>
</blockquote>
<p>师闻之，曰：此偈未明心地。若依而行之，是加系缚。</p>
<p>因示一偈曰：</p>
<blockquote>
<p>惠能没伎俩，不断百思想；</p>
<p>对境心数起，菩提作么长？</p>
</blockquote>
<p>    </p>
<hr>
<h3 id="渐顿品第八"><a class="header" href="#渐顿品第八">渐顿品第八</a></h3>
<p>时，祖师居曹溪宝林，神秀大师在荆南玉泉寺。于时两宗盛化，人皆称南能北秀，故有南北二宗顿渐之分。而学者莫知宗趣。</p>
<p>师谓众曰：法本一宗，人有南北；法即一种，见有迟疾。何名顿渐？法无顿渐，人有利钝，故名顿渐。</p>
<p>然秀之徒众，往往讥南宗祖师，不识一字，有何所长？</p>
<p>秀曰：他得无师之智，深悟上乘，吾不如也。且吾师五祖，亲传衣法，岂徒然哉？吾恨不能远去亲近，虚受国恩。汝等诸人毋滞于此，可往曹溪参决。</p>
<p>一日，命门人志诚日：汝聪明多智，可为吾到曹溪听法。若有所闻，尽心记取，还为吾说。</p>
<p>志诚禀命至曹溪，随众参请，不言来处。</p>
<p>时祖师告众曰：今有盗法之人，潜在此会。</p>
<p>志诚即出礼拜，具陈其事。</p>
<p>师曰：汝从玉泉来，应是细作。</p>
<p>对曰：不是。</p>
<p>师曰：何得不是？</p>
<p>对曰：未说即是，说了不是。</p>
<p>师曰：汝师若为示众？</p>
<p>对曰：常指诲大众，住心观静，长坐不卧。</p>
<p>师曰：住心观静，是病非禅。长坐拘身，于理何益？</p>
<p>听吾偈曰：</p>
<blockquote>
<p>生来坐不卧，死去卧不坐；</p>
<p>一具臭骨头，何为立功课？</p>
</blockquote>
<p>志诚再拜曰：弟子在秀大师处，学道九年，不得契悟。今闻和尚一说，便契本心。弟子生死事大，和尚大慈，更为教示。</p>
<p>师云：吾闻汝师教示学人戒定慧法，未审汝师说戒定慧行相如何？与吾说看。</p>
<p>诚曰：秀大师说：<u>诸恶莫作名为戒，诸善奉行名为慧，自净其意名为定</u>。彼说如此，未审和尚以何法诲人？</p>
<p>师曰：吾若言有法与人，即为诳汝。但且随方解缚，假名三昧。如汝师所说戒定慧，实不可思议；吾所见戒定慧又别。</p>
<p>志诚曰：戒定慧只合一种，如何更别？</p>
<p>师曰：汝师戒定慧接大乘人，吾戒定慧接最上乘人，悟解不同，见有迟疾。汝听吾说，与彼同否？吾所说法，不离自性。离体说法，名为相说，自性常迷。须知一切万法，皆从自性起用，是真戒定慧法。听吾偈曰：</p>
<blockquote>
<p><u>心地无非自性戒</u>，</p>
<p><u>心地无痴自性慧</u>，</p>
<p><u>心地无乱自性定</u>，</p>
<p>不增不减自金刚，</p>
<p>身去身来本三昧。</p>
</blockquote>
<p>诚闻偈，悔谢，乃呈一偈曰：</p>
<blockquote>
<p>五蕴幻身，幻何究竟？</p>
<p>回趣真如，法还不净。</p>
</blockquote>
<p>师然之。复语诚曰：汝师戒定慧，劝小根智人；吾戒定慧，劝大根智人。若悟自性，亦不立菩提涅槃，亦不立解脱知见；无一法可得，方能建立万法。若解此意，亦名佛身，亦名菩提涅槃，亦名解脱知见。见性之人，立亦得，不立亦得。去来自由，无滞无碍。应用随作，应语随答，普见化身，不离自性，即得自在神通，游戏三昧，是名见性。</p>
<p>志诚再启师曰：如何是不立义？</p>
<p>师曰：自性无非、无痴、无乱，念念般若观照，常离法相，自由自在，纵横尽得，有何可立？自性自悟，顿悟顿修，亦无渐次，所以不立一切法。诸法寂灭，有何次第？</p>
<p>志诚礼拜，愿为执侍，朝夕不懈。</p>
<p>    </p>
<p>僧志彻，江西人，本姓张，名行昌，少任侠。自南北分化，二宗主虽亡彼我，而徒侣竞起爱憎。时北宗门人，自立秀师为第六祖，而忌祖师传衣为天下闻，乃嘱行昌来刺师。</p>
<p>师心通，预知其事，即置金十两于座间。时夜暮，行昌入祖室，将欲加害。师舒颈就之，行昌挥刃者三，悉无所损。</p>
<p>师曰：正剑不邪，邪剑不正，只负汝金，不负汝命。</p>
<p>行昌惊仆，久而方苏，求哀悔过，即愿出家。</p>
<p>师遂与金，言：汝且去，恐徒众翻害于汝。汝可他日易形而来，吾当摄受。</p>
<p>行昌禀旨宵遁，后投僧出家，具戒精进。</p>
<p>一日，忆师之言，远来礼觐。</p>
<p>师曰：吾久念汝，汝来何晚？</p>
<p>曰：昨蒙和尚舍罪，今虽出家苦行，终难报德，其惟传法度生乎！弟子常览涅槃经，未晓常无常义，乞和尚慈悲，略为解说。</p>
<p>师曰：无常者，即佛性也；有常者，即一切善恶诸法分别心也。</p>
<p>曰：和尚所说，大违经文。</p>
<p>师曰：吾传佛心印，安敢违于佛经？</p>
<p>曰：经说佛性是常，和尚却言无常；善恶之法乃至菩提心，皆是无常，和尚却言是常，此即相违，令学人转加疑惑。</p>
<p>师曰：涅槃经，吾昔听尼无尽藏读诵一遍，便为讲说，无一字一义不合经文。乃至为汝，终无二说。</p>
<p>曰：学人识量浅昧，愿和尚委曲开示。</p>
<p>师曰：汝知否？佛性若常，更说什么善恶诸法、乃至穷劫无有一人发菩提心者？故吾说无常，正是佛说真常之道也。又，一切诸法若无常者，即物物皆有自性，容受生死，而真常性有不遍之处。故吾说常者，正是佛说真无常义。佛比为凡夫外道执于邪常，诸二乘人于常计无常，共成八倒。故于涅槃了义教中，破彼偏见，而显说真常真乐真我真净。汝今依言背义，以断灭无常，及确定死常，而错解佛之圆妙最后微言，纵览千遍，有何所益？</p>
<p>行昌忽然大悟，说偈曰：</p>
<blockquote>
<p>因守无常心，佛说有常性；</p>
<p>不知方便者，犹春池拾砾。</p>
<p>我今不施功，佛性而现前；</p>
<p>非师相授与，我亦无所得。</p>
</blockquote>
<p>师曰：汝今彻也，宜名志彻。</p>
<p>彻礼谢而退。</p>
<p>    </p>
<p>有一童子，名神会，襄阳高氏子。年十三，自玉泉来参礼。</p>
<p>师曰：知识远来艰辛，还将得本来否？若有本则合识主，试说看！</p>
<p>会曰：以无住为本，见即是主。</p>
<p>师曰：这沙弥争合取次语！</p>
<p>会乃问曰：和尚坐禅，还见不见？</p>
<p>师以柱杖打三下，云：吾打汝痛不痛？</p>
<p>对曰：亦痛亦不痛。</p>
<p>师曰：吾亦见亦不见。</p>
<p>神会问：如何是亦见亦不见？</p>
<p>师云：吾之所见，常见自心过愆，不见他人是非好恶，是以亦见亦不见。汝言亦痛亦不痛如何？汝若不痛，同其木石；若痛，则同凡夫，即起恚恨。汝向前见、不见是二边，痛、不痛是生灭。汝自性且不见，敢尔弄人？</p>
<p>神会礼拜悔谢。</p>
<p>师又曰：汝若心迷不见，问善知识觅路。汝若心悟，即自见性，依法修行。汝自迷不见自心，却来问吾见与不见。吾见自知，岂代汝迷？汝若自见，亦不代吾迷。何不自知自见，乃问吾见与不见？</p>
<p>神会再礼百余拜，求谢过愆，服勤给侍，不离左右。</p>
<p>一日，师告众曰：吾有一物，无头无尾，无名无字，无背无面，诸人还识否？</p>
<p>神会出曰：是诸佛之本源，神会之佛性。</p>
<p>师曰：向汝道无名无字，汝便唤作本源佛性。汝向去有把茆(máo)盖头，也只成个知解宗徒。</p>
<p>祖师灭后，会入京洛，大弘曹溪顿教，著显宗记，盛行于世，是为荷泽禅师。</p>
<p>    </p>
<p>师见诸宗难问，咸起恶心，多集座下，愍而谓曰：学道之人，一切善念恶念，应当尽除。无名可名，名于自性；无二之性，是名实性。于实性上建立一切教门，言下便须自见。</p>
<p>诸人闻说，总皆作礼，请事为师。</p>
<p>    </p>
<hr>
<h3 id="护法品第九"><a class="header" href="#护法品第九">护法品第九</a></h3>
<p>神龙元年上元日，则天中宗诏云：朕请安秀二师，宫中供养。万机之暇，每究一乘。二师推让云：南方有能禅师，密授忍大师衣法，传佛心印，可请彼问。今遣内侍薛简，驰诏迎请，愿师慈念，速赴上京。</p>
<p>师上表辞疾，愿终林麓。</p>
<p>    </p>
<p>薛简曰：京城禅德皆云：欲得会道，必须坐禅习定；若不因禅定而得解脱者，未之有也。未审师所说法如何？</p>
<p>师曰：道由心悟，岂在坐也？经云：若言如来若坐若卧，是行邪道。何故？无所从来，亦无所去，无生无灭，是如来清净禅；诸法空寂，是如来清净坐。究竟无证，岂况坐耶？</p>
<p>简曰：弟子回京，主上必问。愿师慈悲，指示心要，传奏两宫，及京城学道者。譬如一灯，然百千灯，冥者皆明，明明无尽。</p>
<p>师云：道无明暗，明暗是代谢之义。明明无尽，亦是有尽，相待立名。故净名经云：法无有比，无相待故。</p>
<p>简曰：明喻智慧，暗喻烦恼。修道之人，倘不以智慧照破烦恼，无始生死，凭何出离？</p>
<p>师曰：烦恼即是菩提，无二无别。若以智慧照破烦恼者，此是二乘见解，羊鹿等机；上智大根，悉不如是。</p>
<p>简曰：如何是大乘见解？</p>
<p>师曰：明与无明，凡夫见二；智者了达，其性无二。无二之性，即是实性。实性者，处凡愚而不减，在贤圣而不增；住烦恼而不乱，居禅定而不寂。不断不常，不来不去，不在中间，及其内外。不生不灭，性相如如，常住不迁，名之曰道。</p>
<p>简曰：师说不生不灭，何异外道？</p>
<p>师曰：外道所说不生不灭者，将灭止生，以生显灭，灭犹不灭，生说不生。我说不生不灭者，本自无生，今亦不灭，所以不同外道。汝若欲知心要，但一切善恶，都莫思量，自然得入清净心体，湛然常寂，妙用恒沙。</p>
<p>简蒙指教，豁然大悟。礼辞归阙，表奏师语。</p>
<p>    </p>
<p>其年九月三日，有诏奖谕师曰：师辞老疾，为朕修道，国之福田。师若净名，托疾毗耶，阐扬大乘，传诸佛心，谈不二法。薛简传师指授如来知见，朕积善余庆，宿种善根，值师出世，顿悟上乘，感荷师恩，顶戴无已。并奉磨衲袈裟，及水晶钵，敕韶州刺史修饰寺宇，赐师旧居为国恩寺。</p>
<p>    </p>
<hr>
<h3 id="付嘱品第十"><a class="header" href="#付嘱品第十">付嘱品第十</a></h3>
<p>师一日唤门人法海、志诚、法达、神会、智常、智通、志彻、志道、法珍、法如等，曰：汝等不同余人，吾灭度后，各为一方师。吾今教汝说法，不失本宗。</p>
<p>先须举三科法门，动用三十六对，出没即离两边。说一切法，莫离自性。忽有人问汝法，出语尽双，皆取对法，来去相因。究竟二法尽除，更无去处。</p>
<p>三科法门者，阴、界、入也。阴是五阴，色、受、想、行、识是也。入是十二入，外六尘，色、声、香、味、触、法，内六门，眼、耳、鼻、舌、身、意是也。界是十八界，六尘、六门、六识是也。自性能含万法，名含藏识。若起思量，即是转识。生六识，出六门，见六尘，如是一十八界，皆从自性起用。</p>
<p>    </p>
<p>自性若邪，起十八邪；自性若正，起十八正。若恶用即众生用，善用即佛用；用由何等，由自性有。</p>
<p>对法外境，无情五对：天与地对，日与月对，明与暗对，阴与阳对，水与火对，此是五对也。</p>
<p>法相语言十二对：语与法对，有与无对，有色与无色对，有相与无相对，有漏与无漏对，色与空对，动与静对，清与浊对，凡与圣对，僧与俗对，老与少对，大与小对，此是十二对也。</p>
<p>自性起用十九对：长与短对，邪与正对，痴与慧对，愚与智对，乱与定对，慈与毒对，戒与非对，直与曲对，实与虚对，险与平对，烦恼与菩提对，常与无常对，悲与害对，喜与嗔对，舍与悭对，进与退对，生与灭对，法身与色身对，化身与报身对，此是十九对也。</p>
<p>师言：此三十六对法，若解用，即道贯一切经法，出入即离两边。</p>
<p>    </p>
<p>自性动用，共人言语，<u>外于相离相，内于空离空</u>。若全著相，即长邪见。若全执空，即长无明。执空之人有谤经，直言不用文字。既云不用文字，人亦不合语言；只此语言，便是文字之相。</p>
<p>又云：直道不立文字，即此不立两字，亦是文字。见人所说，便即谤他言著文字，汝等须知自迷犹可，又谤佛经；不要谤经，罪障无数。</p>
<p>若著相于外，而作法求真；或广立道场，说有无之过患，如是之人，累劫不得见性。但听依法修行，又莫百物不思，而于道性窒碍。若听说不修，令人反生邪念。但依法修行无住相法施。汝等若悟，依此说，依此用，依此行，依此作，即不失本宗。</p>
<p>若有人问汝义，问有将无对，问无将有对；问凡以圣对，问圣以凡对。二道相因，生中道义。</p>
<p>如一问一对，余问一依此作，即不失理也。设有人问：何名为暗？答云：明是因，暗是缘，明没即暗。以明显暗，以暗显明，来去相因，成中道义。余问悉皆如此。汝等于后传法，依此转相教授，勿失宗旨。</p>
<p>    </p>
<p>师于太极元年壬子，延和七月，命门人往新州国恩寺建塔，仍令促工。次年夏末落成。七月一日，集徒众曰：吾至八月，欲离世间。汝等有疑，早须相问，为汝破疑，令汝迷尽。吾若去后，无人教汝。</p>
<p>法海等闻，悉皆涕泣；惟有神会，神情不动，亦无涕泣。师云：神会小师，却得善不善等，毁誉不动，哀乐不生。余者不得，数年山中，竟修何道？汝今悲泣，为忧阿谁？若忧吾不知去处，吾自知去处，吾若不知去处，终不预报于汝。汝等悲泣，盖为不知吾去处。若知吾去处，即不合悲泣。法性本无生灭去来，汝等尽坐，吾与汝说一偈，名曰真假动静偈。汝等诵取此偈，与吾意同；依此修行，不失宗旨。</p>
<p>众僧作礼，请师说偈。偈曰：</p>
<blockquote>
<p>一切无有真，不以见于真；</p>
<p>若见于真者，是见尽非真。</p>
<p>若能自有真，离假即心真；</p>
<p>自心不离假，无真何处真？</p>
<p>有情即解动，无情即不动；</p>
<p>若修不动行，同无情不动。</p>
<p>若觅真不动，动上有不动；</p>
<p>不动是不动，<u>无情无佛种</u>。</p>
<p>能善分别相，第一义不动；</p>
<p>但作如此见，即是真如用。</p>
<p>报诸学道人，努力须用意；</p>
<p>莫于大乘门，却执生死智。</p>
<p>若言下相应，即共论佛义；</p>
<p>若实不相应，合掌令欢喜。</p>
<p>此宗本无诤，诤即失道意；</p>
<p>执逆诤法门，自性入生死。</p>
</blockquote>
<p>    </p>
<p>时，徒众闻说偈已，普皆作礼。并体师意，各各摄心，依法修行，更不敢诤。乃知大师不久住世，法海上座，再拜问曰：和尚入灭之后，衣法当付何人？</p>
<p>师曰：吾于大梵寺说法，以至于今，抄录流行，目曰法宝坛经。汝等守护，递相传授，度诸群生。但依此说，是名正法。今为汝等说法，不付其衣。盖为汝等信根淳熟，决定无疑，堪任大事。然据先祖达磨大师，付授偈意，衣不合传。偈曰：</p>
<blockquote>
<p>吾本来兹土，传法救迷情；</p>
<p>一华开五叶，结果自然成。</p>
</blockquote>
<p>    </p>
<p>师复曰：诸善知识！汝等各各净心，听吾说法。若欲成就种智，须达一相三昧，一行三昧。<u>若于一切处而不住相，于彼相中不生憎爱，亦无取舍，不念利益成坏等事，安闲恬静，虚融澹泊，此名一相三昧</u>。<u>若于一切处，行住坐卧，纯一直心，不动道场，真成净土，此名一行三昧</u>。若人具二三昧，如地有种，含藏长养，成熟其实，一相一行，亦复如是。</p>
<p>我今说法，犹如时雨，普润大地。汝等佛性，譬诸种子，遇兹沾洽，悉得发生。承吾旨者，决获菩提；依吾行者，定证妙果。听吾偈曰：</p>
<blockquote>
<p>心地含诸种，普雨悉皆萌，</p>
<p>顿悟华情已，菩提果自成。</p>
</blockquote>
<p>师说偈已，曰：其法无二，其心亦然。其道清净，亦无诸相。汝等慎勿观静，及空其心。此心本净，无可取舍，各自努力，随缘好去。</p>
<p>尔时徒众作礼而退。</p>
<p>    </p>
<p>大师七月八日，忽谓门人曰：吾欲归新州，汝等速理舟楫。</p>
<p>大众哀留甚坚。</p>
<p>师曰：诸佛出现，犹示涅槃，有来必去，理亦常然。吾此形骸，归必有所。</p>
<p>众曰：师从此去，早晚可回？</p>
<p>师曰：叶落归根，来时无口。</p>
<p>又问曰：正法眼藏，传付何人？</p>
<p>师曰：<u>有道者得，无心者通</u>。</p>
<p>又问：后莫有难否？</p>
<p>师曰：吾灭后五六年，当有一人来取吾首。听吾记曰：头上养亲，口里须餐；遇满之难，杨柳为官。又云：吾去七十年，有二菩萨，从东方来，一出家，一在家，同时兴化，建立吾宗；缔缉伽蓝，昌隆法嗣。</p>
<p>问曰：未知从上佛祖应现已来，传授几代？愿垂开示。</p>
<p>师云：古佛应世，已无数量，不可计也。今以七佛为始，过去庄严劫：毗婆尸佛、尸弃佛、毗舍浮佛。今贤劫：拘留孙佛、拘那含牟尼佛、迦叶佛、释迦文佛，是为七佛。已上七佛，今以释迦文佛首传。第一摩诃迦叶尊者，第二、阿难尊者，第三、商那和修尊者，第四、优波毩多尊者，第五、提多迦尊者，第六、弥遮迦尊者，第七、婆须蜜多尊者，第八、佛驮难提尊者，第九、伏驮蜜多尊者，第十、胁尊者，十一、富那夜奢尊者，十二、马鸣大士，十三、迦毗摩罗尊者，十四、龙树大士，十五、迦那提婆尊者，十六、罗睺罗多尊者，十七、僧伽难提尊者，十八、伽耶舍多尊者，十九、鸠摩罗多尊者，二十、阇耶多尊者，二十一、婆修盘头尊者，二十二、摩孥罗尊者，二十三、鹤勒那尊者，二十四、师子尊者，二十五、婆舍斯多尊者，二十六、不如蜜多尊者，二十七、般若多罗尊者，二十八、菩提达磨尊者，二十九、慧可大师，三十、僧璨大师，三十一、道信大师，三十二、弘忍大师，惠能是为三十三祖。从上诸祖，各有禀承。汝等向后，递代流传，毋令乖误。</p>
<p>    </p>
<p>大师先天二年癸丑岁，八月初三日，于国恩寺斋罢，谓诸徒众曰：汝等各依位坐，吾与汝别。</p>
<p>法海白言：和尚留何教法，令后代迷人得见佛性？</p>
<p>师言：汝等谛听，后代迷人，若识众生，即是佛性；若不识众生，万劫觅佛难逢。吾今教汝识自心众生，见自心佛性。欲求见佛，但识众生，只为众生迷佛，非是佛迷众生。自性若悟，众生是佛；自性若迷，佛是众生。自性平等，众生是佛；自性邪险，佛是众生。汝等心若险曲，即佛在众生中。一念平直，即是众生成佛。我心自有佛，自佛是真佛。自若无佛心，何处求真佛？汝等自心是佛，更莫狐疑。外无一物而能建立，皆是本心生万种法。故经云：心生种种法生，心灭种种法灭。吾今留一偈，与汝等别，名自性真佛偈。后代之人，识此偈意，自见本心，自成佛道。偈曰：</p>
<blockquote>
<p>真如自性是真佛，邪见三毒是魔王。</p>
<p>邪迷之时魔在舍，正见之时佛在堂。</p>
<p>性中邪见三毒生，即是魔王来住舍。</p>
<p>正见自除三毒心，魔变成佛真无假。</p>
<p>法身报身及化身，三身本来是一身。</p>
<p>若向性中能自见，即是成佛菩提因。</p>
<p>本从化身生净性，净性常在化身中。</p>
<p>性使化身行正道，当来圆满真无穷。</p>
<p>淫性本是净性因，除淫即是净性身。</p>
<p>性中各自离五欲，见性刹那即是真。</p>
<p>今生若遇顿教门，忽悟自性见世尊。</p>
<p>若欲修行觅作佛，不知何处拟求真？</p>
<p>若能心中自见真，有真即是成佛因。</p>
<p>不见自性外觅佛，起心总是大痴人。</p>
<p>顿教法门今已留，救度世人须自修，</p>
<p>报汝当来学道者，不作此见大悠悠。</p>
</blockquote>
<p>    </p>
<p>师说偈已，告曰：汝等好住，吾灭度后，莫作世情悲泣雨泪，受人吊问，身著孝服，非吾弟子，亦非正法。但识自本心，见自本性，无动无静，无生无灭，无去无来，无是无非，无住无往。恐汝等心迷，不会吾意，今再嘱汝，令汝见性。吾灭度后，依此修行，如吾在日。若违吾教，纵吾在世，亦无有益。复说偈曰：</p>
<blockquote>
<p>兀兀不修善，腾腾不造恶，</p>
<p>寂寂断见闻，荡荡心无著。</p>
</blockquote>
<p>师说偈已，端坐至三更，忽谓门人曰：吾行矣！</p>
<p>奄然迁化。于时异香满室，白虹属地，林木变白，禽兽哀鸣。</p>
<p>    </p>
<p>十一月，广、韶、新三郡官僚，洎门人僧俗，争迎真身，莫决所之。乃焚香祷曰：香烟指处，师所归焉。</p>
<p>时香烟直贯曹溪。十一月十三日，迁神龛并所传衣钵而回。</p>
<p>次年七月出龛，弟子方辩以香泥上之。</p>
<p>门人忆念取首之记，仍以铁叶漆布，固护师颈入塔；忽于塔内白光出现，直上冲天，三日始散。</p>
<p>韶州奏闻，奉敕立碑，纪师道行。师春秋七十有六，年二十四传衣，三十九祝发，说法利生，三十七载。嗣法四十三人，悟道超凡者莫知其数。达磨所传信衣，中宗赐磨衲宝钵，及方辩塑师真相，并道具，永镇宝林道场。留传坛经，以显宗旨，兴隆三宝，普利群生者。</p>
<div style="break-before: page; page-break-before: always;"></div>
<h1 id="圆觉经"><a class="header" href="#圆觉经">圆觉经</a></h1>
<h3 id="序分"><a class="header" href="#序分">序分</a></h3>
<p>如是我闻。一时，婆伽婆，入于神通大光明藏，三昧正受，一切如来光严住持，是诸众生清净觉地。身心寂灭，平等本际，圆满十方，不二随顺，于不二境，现诸净土。</p>
<p>与大菩萨摩诃萨十万人俱。其名曰文殊师利菩萨，普贤菩萨，普眼菩萨，金刚藏菩萨，弥勒菩萨，清净慧菩萨，威德自在菩萨，辩音菩萨，净诸业障菩萨，普觉菩萨，圆觉菩萨，贤善首菩萨等而为上首，与诸眷属皆入三昧，同住如来平等法会。</p>
<p>    </p>
<hr>
<h3 id="一文殊师利菩萨"><a class="header" href="#一文殊师利菩萨">一、文殊师利菩萨</a></h3>
<p>于是，文殊师利菩萨在大众中即从座起，顶礼佛足，右绕三匝，长跪叉手，而白佛言：​“大悲世尊，<u>愿为此会诸来法众，说于如来本起清净因地法行，及说菩萨于大乘中发清净心，远离诸病，能使未来末世众生求大乘者，不堕邪见</u>。​” 作是语已，五体投地，如是三请，终而复始。</p>
<p>尔时，世尊告文殊师利菩萨言：​“善哉！善哉！善男子，汝等乃能为诸菩萨咨询如来因地法行，及为末世一切众生求大乘者，得正住持，不堕邪见。汝今谛听，当为汝说。​”</p>
<p>时，文殊师利菩萨奉教欢喜，及诸大众默然而听。</p>
<p>    </p>
<p>“善男子，无上法王有大陀罗尼门，名为圆觉。流出一切清净真如，菩提涅槃及波罗蜜，教授菩萨。一切如来本起因地，皆依圆照清净觉相，永断无明，方成佛道。</p>
<p>“云何无明？善男子，一切众生从无始来，种种颠倒，犹如迷人，四方易处；<u>妄认四大为自身相，六尘缘影为自心相</u>。譬彼病目，见空中华及第二月。善男子，<u>空实无华，病者妄执</u>。由妄执故，非唯惑此虚空自性，亦复迷彼实华生处，由此妄有轮转生死，故名无明。</p>
<p>“善男子，<u>此无明者，非实有体。如梦中人，梦时非无，及至于醒，了无所得</u>。如众空华，灭于虚空，不可说言有定灭处。何以故？无生处故。<u>一切众生于无生中，妄见生灭，是故说名轮转生死</u>。</p>
<p>“善男子，如来因地修圆觉者，<u>知是空华，即无轮转，亦无身心受彼生死</u>。非作故无，本性无故。彼知觉者，犹如虚空。知虚空者，即空华相。亦不可说无知觉性。有无俱遣，是则名为净觉随顺。</p>
<p>“何以故？虚空性故，常不动故，如来藏中无起灭故，无知见故。如法界性，究竟圆满遍十方故。是则名为因地法行。菩萨因此于大乘中，发清净心。末世众生依此修行，不堕邪见。​”</p>
<p>    </p>
<p>尔时，世尊欲重宣此义，而说偈言：</p>
<blockquote>
<p>文殊汝当知，一切诸如来，</p>
<p>从于本因地，皆以智慧觉，了达于无明。</p>
<p>知彼如空华，即能免流转，</p>
<p>又如梦中人，醒时不可得。</p>
<p><u>觉者如虚空，平等不动转</u>，</p>
<p>觉遍十方界，即得成佛道。</p>
<p>众幻灭无处，成道亦无得，本性圆满故。</p>
<p>菩萨于此中，能发菩提心。</p>
<p>末世诸众生，修此免邪见。</p>
</blockquote>
<p>    </p>
<hr>
<h3 id="二普贤菩萨"><a class="header" href="#二普贤菩萨">二、普贤菩萨</a></h3>
<p>于是，普贤菩萨在大众中即从座起，顶礼佛足，右绕三匝，长跪叉手，而白佛言：​“大悲世尊，愿为此会诸菩萨众，及为末世一切众生修大乘者，闻此圆觉清净境界，<u>云何修行</u>？世尊，若彼众生知如幻者，身心亦幻，<u>云何以幻还修于幻</u>？若诸幻性一切尽灭，则无有心，<u>谁为修行</u>？云何复说修行如幻？若诸众生本不修行，于生死中常居幻化，曾不了知如幻境界，令妄想心云何解脱？愿为末世一切众生，作何方便，渐次修习，令诸众生永离诸幻。​” 作是语已，五体投地，如是三请，终而复始。</p>
<p>尔时，世尊告普贤菩萨言：​“善哉！善哉！善男子，汝等乃能为诸菩萨及末世众生，修习菩萨如幻三昧，方便渐次，令诸众生得离诸幻。汝今谛听，当为汝说。​”</p>
<p>时，普贤菩萨奉教欢喜，及诸大众默然而听。</p>
<p>    </p>
<p>“善男子，<u>一切众生种种幻化，皆生如来圆觉妙心，犹如空华，从空而有，幻华虽灭，空性不坏</u>。众生幻心，还依幻灭，<u>诸幻尽灭，觉心不动</u>。依幻说觉，亦名为幻。若说有觉，犹未离幻。说无觉者，亦复如是。是故<u>幻灭，名为不动</u>。</p>
<p>“善男子，一切菩萨及末世众生，应当远离一切幻化虚妄境界。由坚执持远离心故，心如幻者，亦复远离。远离为幻，亦复远离。离远离幻，亦复远离。得无所离，即除诸幻。<u>譬如钻火，两木相因，火出木尽，灰飞烟灭。以幻修幻，亦复如是</u>。诸幻虽尽，不入断灭。善男子，<u>知幻即离，不作方便。离幻即觉，亦无渐次</u>。一切菩萨及末世众生，依此修行，如是乃能永离诸幻。​”</p>
<p>    </p>
<p>尔时，世尊欲重宣此义，而说偈言：</p>
<blockquote>
<p>普贤汝当知，一切诸众生，</p>
<p>无始幻无明，皆从诸如来，</p>
<p>圆觉心建立，犹如虚空华，</p>
<p>依空而有相，空华若复灭，</p>
<p><u>虚空本不动，幻从诸觉生</u>，</p>
<p>幻灭觉圆满，觉心不动故。</p>
<p>若彼诸菩萨，及末世众生，</p>
<p>常应远离幻，诸幻悉皆离。</p>
<p>如木中生火，木尽火还灭。</p>
<p>觉则无渐次，方便亦如是。    </p>
</blockquote>
<p>    </p>
<hr>
<h3 id="三普眼菩萨"><a class="header" href="#三普眼菩萨">三、普眼菩萨</a></h3>
<p>于是，普眼菩萨在大众中即从座起，顶礼佛足，右绕三匝，长跪叉手，而白佛言：​“大悲世尊，愿为此会诸菩萨众，及为末世一切众生，演说<u>菩萨修行渐次，云何思惟？云何住持？众生未悟，作何方便普令开悟</u>？世尊，若彼众生无正方便及正思惟，闻佛如来说此三昧，心生迷闷，即于圆觉不能悟入。愿兴慈悲，为我等辈及末世众生，假说方便。​” 作是语已，五体投地，如是三请，终而复始。</p>
<p>尔时，世尊告普眼菩萨言：​“善哉！善哉！善男子，汝等乃能为诸菩萨及末世众生，问于如来修行渐次，思惟住持，乃至假说种种方便。汝今谛听，当为汝说。​”</p>
<p>时，普眼菩萨奉教欢喜，及诸大众默然而听。</p>
<p>    </p>
<p>“善男子，彼新学菩萨及末世众生，欲求如来净圆觉心，应当正念，远离诸幻。先依如来奢摩他行，<u>坚持禁戒</u>，安处徒众，宴坐静室。<u>恒作是念：我今此身，四大和合</u>。所谓发毛爪齿，皮肉筋骨，髓脑垢色，皆归于地；唾涕脓血，津液涎沫，痰泪精气，大小便利，皆归于水；暖气归火，动转当风。四大各离，今者妄身，当在何处？<u>即知此身，毕竟无体，和合为相，实同幻化</u>。四缘假合，妄有六根。<u>六根四大，中外合成，妄有缘气，于中积聚，似有缘相，假名为心</u>。</p>
<p>“善男子，<u>此虚妄心，若无六尘，则不能有</u>。四大分解，无尘可得，于中缘尘，各归散灭，毕竟无有缘心可见。</p>
<p>“善男子，彼之众生幻身灭故，幻心亦灭；幻心灭故，幻尘亦灭；幻尘灭故，幻灭亦灭；幻灭灭故，非幻不灭。譬如磨镜，垢尽明现。善男子，当知<u>身心皆为幻垢，垢相永灭，十方清净</u>。</p>
<p>“善男子，譬如清净摩尼宝珠，映于五色，随方各现。诸愚痴者，见彼摩尼，实有五色。</p>
<p>“善男子，圆觉净性现于身心，随类各应。彼愚痴者，说净圆觉，实有如是身心自相，亦复如是，由此不能远于幻化。是故我说身心幻垢，对离幻垢，说名菩萨。垢尽对除，即无对垢及说名者。</p>
<p>“善男子，此菩萨及末世众生，<u>证得诸幻灭影像故，尔时便得无方清净</u>，无边虚空，觉所显发。觉圆明故，显心清净。心清净故，见尘清净。见清净故，眼根清净。根清净故，眼识清净。识清净故，闻尘清净。闻清净故，耳根清净。根清净故，耳识清净。识清净故，觉尘清净。如是乃至鼻、舌、身、意，亦复如是。</p>
<p>“善男子，根清净故，色尘清净。色清净故，声尘清净。香、味、触、法亦复如是。</p>
<p>“善男子，六尘清净故，地大清净。地清净故，水大清净。火大、风大亦复如是。</p>
<p>“善男子，四大清净故，十二处、十八界、二十五有清净。彼清净故，十力、四无所畏、四无碍智、佛十八不共法、三十七助道品清净。如是乃至八万四千陀罗尼门，一切清净。</p>
<p>“善男子，一切实相性清净故，一身清净。一身清净故，多身清净。多身清净故，如是乃至十方众生圆觉清净。</p>
<p>“善男子，一世界清净故，多世界清净。多世界清净故，如是乃至尽于虚空，圆裹三世，一切平等，清净不动。</p>
<p>“善男子，虚空如是平等不动，当知觉性平等不动。四大不动故，当知觉性平等不动。如是乃至八万四千陀罗尼门平等不动，当知<u>觉性平等不动</u>。</p>
<p>“善男子，觉性遍满，清净不动，圆无际故，当知六根遍满法界。根遍满故，当知六尘遍满法界。尘遍满故，当知四大遍满法界。如是乃至陀罗尼门遍满法界。</p>
<p>“善男子，由彼妙觉性遍满故，根性尘性无坏无杂。根尘无坏故，如是乃至陀罗尼门无坏无杂。如百千灯光照一室，其光遍满无坏无杂。</p>
<p>“善男子，觉成就故，当知菩萨不与法缚，不求法脱；不厌生死，不爱涅槃；不敬持戒，不憎毁禁；不重久习，不轻初学。何以故？一切觉故。譬如眼光，晓了前境，其光圆满，得无憎爱。何以故？光体无二，无憎爱故。</p>
<p>“善男子，此菩萨及末世众生，修习此心得成就者，于此无修亦无成就。圆觉普照，寂灭无二。于中百千万亿阿僧祇不可说恒河沙诸佛世界，犹如空华，乱起乱灭，不即不离，无缚无脱，始知<u>众生本来成佛，生死涅槃犹如昨梦</u>。</p>
<p>“善男子，如昨梦故，当知生死及与涅槃，无起无灭，无来无去。其所证者，无得无失，无取无舍。其能证者，无作无止，无任无灭。于此证中，无能无所，毕竟无证，亦无证者。一切法性平等不坏。</p>
<p>“善男子，彼诸菩萨如是修行，如是渐次，如是思惟，如是住持，如是方便，如是开悟，求如是法，亦不迷闷。​”</p>
<p>    </p>
<p>尔时，世尊欲重宣此义，而说偈言：</p>
<blockquote>
<p>普眼汝当知，一切诸众生，身心皆如幻。</p>
<p><u>身相属四大，心性归六尘</u>。</p>
<p>四大体各离，谁为和合者？</p>
<p>如是渐修行，一切悉清净。</p>
<p>不动遍法界，无作止任灭，亦无能证者。</p>
<p>一切佛世界，犹如虚空华，</p>
<p>三世悉平等，毕竟无来去。</p>
<p>初发心菩萨，及末世众生，</p>
<p>欲求入佛道，应如是修习。</p>
</blockquote>
<p>    </p>
<hr>
<h3 id="四金刚藏菩萨"><a class="header" href="#四金刚藏菩萨">四、金刚藏菩萨</a></h3>
<p>于是，金刚藏菩萨在大众中即从座起，顶礼佛足，右绕三匝，长跪叉手，而白佛言：​“大悲世尊，善为一切诸菩萨众，宣扬如来圆觉清净大陀罗尼，因地法行，渐次方便，与诸众生开发蒙昧。在会法众，承佛慈诲，幻翳朗然，慧目清净。世尊，<u>若诸众生本来成佛，何故复有一切无明？若诸无明，众生本有，何因缘故如来复说本来成佛？十方异生本成佛道，后起无明，一切如来何时复生一切烦恼</u>？惟愿不舍无遮大慈，为诸菩萨开秘密藏，及为末世一切众生，得闻如是修多罗教了义法门，永断疑悔。​” 作是语已，五体投地，如是三请，终而复始。</p>
<p>尔时，世尊告金刚藏菩萨言：​“善哉！善哉！善男子，汝等乃能为诸菩萨及末世众生，问于如来甚深秘密究竟方便，是诸菩萨最上教诲，了义大乘，能使十方修学菩萨及诸末世一切众生，得决定信，永断疑悔。汝今谛听，当为汝说。​”</p>
<p>时，金刚藏菩萨奉教欢喜，及诸大众默然而听。</p>
<p>    </p>
<p>“善男子，一切世界，始终生灭，前后有无，聚散起止，念念相续，循环往复；<u>种种取舍，皆是轮回</u>。<u>未出轮回而辨圆觉，彼圆觉性即同流转</u>。若免轮回，无有是处。譬如动目，能摇湛水；又如定眼，由回转火。云驶月运，舟行岸移，亦复如是。</p>
<p>“善男子，诸旋未息，彼物先住尚不可得，何况轮转生死垢心曾未清净，观佛圆觉而不旋复。是故汝等，便生三惑。</p>
<p>“善男子，譬如幻翳，妄见空华，幻翳若除，不可说言此翳已灭，何时更起一切诸翳。何以故？<u>翳华二法，非相待故。亦如空华灭于空时，不可说言虚空何时更起空华</u>。何以故？<u>空本无华，非起灭故</u>。生死涅槃同于起灭，妙觉圆照离于华翳。</p>
<p>“善男子，当知虚空非是暂有，亦非暂无，况复如来圆觉随顺，而为虚空平等本性。</p>
<p>“善男子，如销金矿，金非销有，既已成金，不重为矿。经无穷时，金性不坏，不应说言本非成就。如来圆觉，亦复如是。</p>
<p>“善男子，一切如来妙圆觉心，本无菩提及与涅槃，亦无成佛及不成佛，无妄轮回及非轮回。</p>
<p>“善男子，但诸声闻所圆境界，身心语言皆悉断灭，终不能至彼之亲证所现涅槃，何况能以有思惟心，测度如来圆觉境界。如取萤火，烧须弥山，终不能著。以轮回心，生轮回见，入于如来大寂灭海，终不能至。是故我说：一切菩萨及末世众生，先断无始轮回根本。</p>
<p>“善男子，有作思惟，从有心起，皆是六尘妄想缘气，非实心体，已如空华。用此思惟，辨于佛境，犹如空华复结空果。展转妄想，无有是处。</p>
<p>“善男子，虚妄浮心，多诸巧见，不能成就圆觉方便。如是分别，非为正问。​”</p>
<p>    </p>
<p>尔时，世尊欲重宣此义，而说偈言：</p>
<blockquote>
<p>金刚藏当知，如来寂灭性，未曾有始终。</p>
<p>若以轮回心，思惟即旋复。</p>
<p>但至轮回际，不能入佛海。</p>
<p>譬如销金矿，金非销故有。</p>
<p>虽复本来金，终以销成就。</p>
<p>一成真金体，不复重为矿。</p>
<p>生死与涅槃，凡夫及诸佛。</p>
<p>同为空华相，思惟犹幻化，何况诸虚妄。</p>
<p>若能了此心，然后求圆觉。</p>
</blockquote>
<p>    </p>
<hr>
<h3 id="五弥勒菩萨"><a class="header" href="#五弥勒菩萨">五、弥勒菩萨</a></h3>
<p>于是，弥勒菩萨在大众中即从座起，顶礼佛足，右绕三匝，长跪叉手，而白佛言：​“大悲世尊，广为菩萨开秘密藏，令诸大众深悟轮回，分别邪正，能施末世一切众生无畏道眼，于大涅槃生决定信，无复重随轮转境界，起循环见。世尊，若诸菩萨及末世众生，<u>欲游如来大寂灭海，云何当断轮回根本？于诸轮回有几种性？修佛菩提几等差别？回入尘劳，当设几种教化方便度诸众生</u>？惟愿不舍救世大悲，令诸修行一切菩萨及末世众生，慧目肃清，照耀心镜，圆悟如来无上知见。​” 作是语已，五体投地，如是三请，终而复始。</p>
<p>尔时，世尊告弥勒菩萨言：​“善哉！善哉！善男子，汝等乃能为诸菩萨及末世众生，请问如来深奥秘密微妙之义，令诸菩萨洁清慧目，及令一切末世众生永断轮回，心悟实相，具无生忍。汝今谛听，当为汝说。​”</p>
<p>时，弥勒菩萨奉教欢喜，及诸大众默然而听。</p>
<p>    </p>
<p>“善男子，一切众生从无始际，<u>由有种种恩爱贪欲，故有轮回</u>。若诸世界一切种性，卵生、胎生、湿生、化生，皆因淫欲而正性命。<u>当知轮回，爱为根本</u>。由有诸欲，助发爱性，是故能令生死相续。欲因爱生，命因欲有，众生爱命，还依欲本。爱欲为因，爱命为果。</p>
<p>“由于欲境，起诸违顺。境背爱心而生憎嫉，造种种业，是故复生地狱饿鬼。知欲可厌，爱厌业道，舍恶乐善，复现天人。又知诸爱可厌恶故，弃爱乐舍，还滋爱本，便现有为增上善果。皆轮回故，不成圣道。是故<u>众生欲脱生死，免诸轮回，先断贪欲及除爱渴</u>。</p>
<p>“善男子，<u>菩萨变化示现世间，非爱为本，但以慈悲令彼舍爱，假诸贪欲而入生死</u>。若诸末世一切众生，能舍诸欲及除憎爱，永断轮回，勤求如来圆觉境界，于清净心便得开悟。</p>
<p>“善男子，一切众生由本贪欲，发挥无明，显出五性差别不等，依二种障而现深浅。云何二障？<u>一者理障，碍正知见；二者事障，续诸生死</u>。</p>
<p>“云何五性？善男子，若此二障未得断灭，名未成佛。若诸众生永舍贪欲，先除事障，未断理障，但能悟入声闻缘觉，未能显住菩萨境界。</p>
<p>“善男子，若诸末世一切众生，欲泛如来大圆觉海，先当发愿，勤断二障，二障已伏，即能悟入菩萨境界。若事理障已永断灭，即入如来微妙圆觉，满足菩提及大涅槃。</p>
<p>“善男子，一切众生皆证圆觉，逢善知识，依彼所作因地法行，尔时修习，便有顿渐。若遇如来无上菩提正修行路，根无大小，皆成佛果。若诸众生虽求善友，遇邪见者未得正悟，是则名为外道种性。邪师过谬，非众生咎。是名众生五性差别。</p>
<p>“善男子，菩萨唯以大悲方便，入诸世间，开发未悟，乃至示现种种形相，逆顺境界，与其同事，化令成佛，皆依无始清净愿力。若诸末世一切众生，于大圆觉起增上心，当发菩萨清净大愿。应作是言：愿我今者住佛圆觉，求善知识，莫值外道及与二乘。依愿修行，渐断诸障，障尽愿满，便登解脱清净法殿，证大圆觉妙庄严域。​”</p>
<p>    </p>
<p>尔时，世尊欲重宣此义，而说偈言：</p>
<blockquote>
<p>弥勒汝当知，一切诸众生，</p>
<p>不得大解脱，皆由贪欲故，堕落于生死。</p>
<p>若能断憎爱，及与贪嗔痴。</p>
<p>不因差别性，皆得成佛道。</p>
<p>二障永销灭，求师得正悟。</p>
<p>随顺菩萨愿，依止大涅槃。</p>
<p>十方诸菩萨，皆以大悲愿，示现入生死。</p>
<p>现在修行者，及末世众生，</p>
<p>勤断诸爱见，便归大圆觉。</p>
</blockquote>
<p>    </p>
<hr>
<h3 id="六清净慧菩萨"><a class="header" href="#六清净慧菩萨">六、清净慧菩萨</a></h3>
<p>于是，清净慧菩萨在大众中即从座起，顶礼佛足，右绕三匝，长跪叉手，而白佛言：​“大悲世尊，为我等辈广说如是不思议事，本所不见，本所不闻。我等今者蒙佛善诱，身心泰然，得大饶益。愿为诸来一切法众，重宣法王圆满觉性，<u>一切众生及诸菩萨如来世尊所证所得，云何差别</u>？令末世众生闻此圣教，随顺开悟，渐次能入。​” 作是语已，五体投地，如是三请，终而复始。</p>
<p>尔时，世尊告清净慧菩萨言：​“善哉！善哉！善男子，汝等乃能为末世众生，请问如来渐次差别。汝今谛听，当为汝说。​”</p>
<p>时，清净慧菩萨奉教欢喜，及诸大众默然而听。</p>
<p>    </p>
<p>“善男子，圆觉自性，非性性有，循诸性起，无取无证。<u>于实相中，实无菩萨及诸众生</u>。何以故？<u>菩萨众生皆是幻化，幻化灭故，无取证者</u>。譬如眼根，不自见眼，性自平等，无平等者。众生迷倒，未能除灭一切幻化，于灭未灭妄功用中，便显差别。若得如来寂灭随顺，实无寂灭及寂灭者。</p>
<p>“善男子，一切众生从无始来，由妄想我及爱我者，曾不自知念念生灭，故起憎爱，耽著五欲。若遇善友，教令开悟净圆觉性，发明起灭，即知此生性自劳虑。若复有人劳虑永断，得法界净，即彼净解为自障碍，故于圆觉而不自在。此名凡夫随顺觉性。</p>
<p>“善男子，一切菩萨见解为碍，虽断解碍，犹住见觉，觉碍为碍而不自在。此名菩萨未入地者随顺觉性。</p>
<p>“善男子，有照有觉，俱名障碍，是故菩萨常觉不住，<u>照与照者同时寂灭</u>。譬如有人自断其首，首已断故，无能断者。则以碍心自灭诸碍，碍已断灭，无灭碍者。修多罗教，如标月指，若复见月，了知所标毕竟非月。一切如来种种言说开示菩萨，亦复如是。此名菩萨已入地者随顺觉性。</p>
<p>“善男子，一切障碍即究竟觉，得念失念无非解脱，成法破法皆名涅槃，智慧愚痴通为般若，菩萨外道所成就法同是菩提，无明真如无异境界，<u>诸戒定慧及淫怒痴俱是梵行</u>，众生国土同一法性，地狱天宫皆为净土，有性无性齐成佛道，一切烦恼毕竟解脱。法界海慧照了诸相，犹如虚空，此名如来随顺觉性。</p>
<p>“善男子，但诸菩萨及末世众生，<u>居一切时不起妄念，于诸妄心亦不息灭，住妄想境不加了知，于无了知不辨真实</u>。彼诸众生闻是法门，信解受持不生惊畏，是则名为随顺觉性。</p>
<p>“善男子，汝等当知，如是众生已曾供养百千万亿恒河沙诸佛及大菩萨，植众德本，佛说是人名为成就一切种智。”</p>
<p>    </p>
<p>尔时，世尊欲重宣此义，而说偈言：</p>
<blockquote>
<p>清净慧当知，圆满菩提性，</p>
<p>无取亦无证，无菩萨众生。</p>
<p>觉与未觉时，渐次有差别，</p>
<p>众生为解碍，菩萨未离觉，入地永寂灭。</p>
<p>不住一切相，大觉悉圆满，名为遍随顺。</p>
<p>末世诸众生，心不生虚妄，</p>
<p>佛说如是人，现世即菩萨。</p>
<p>供养恒沙佛，功德已圆满，</p>
<p>虽有多方便，皆名随顺智。</p>
</blockquote>
<p>    </p>
<hr>
<h3 id="七威德自在菩萨"><a class="header" href="#七威德自在菩萨">七、威德自在菩萨</a></h3>
<p>于是，威德自在菩萨在大众中即从座起，顶礼佛足，右绕三匝，长跪叉手，而白佛言：​“大悲世尊，广为我等分别如是随顺觉性，令诸菩萨觉心光明。承佛圆音，不因修习而得善利。世尊，譬如大城，外有四门，随方来者非止一路，一切菩萨庄严佛国及成菩提，非一方便。<u>唯愿世尊广为我等，宣说一切方便渐次，并修行人总有几种</u>，令此会菩萨及末世众生求大乘者速得开悟，游戏如来大寂灭海。​” 作是语已，五体投地，如是三请，终而复始。</p>
<p>尔时，世尊告威德自在菩萨言：​“善哉！善哉！善男子，汝等乃能为诸菩萨及末世众生，问于如来如是方便。汝今谛听，当为汝说。​”</p>
<p>时，威德自在菩萨奉教欢喜，及诸大众默然而听。</p>
<p>    </p>
<p>“善男子，无上妙觉遍诸十方，出生如来与一切法，同体平等。于诸修行实无有二，方便随顺，其数无量。圆摄所归，循性差别，当有三种。</p>
<p>“善男子，若诸菩萨悟净圆觉，<u>以净觉心，取静为行，由澄诸念，觉识烦动。静慧发生，身心客尘从此永灭</u>，便能内发寂静轻安。由寂静故，十方世界诸如来心，于中显现，如镜中像。此方便者，名奢摩他。</p>
<p>“善男子，若诸菩萨悟净圆觉，<u>以净觉心，知觉心性及与根尘皆因幻化，即起诸幻以除幻者，变化诸幻而开幻众</u>。由起幻故，便能内发大悲轻安。一切菩萨从此起行，渐次增进。彼观幻者，非同幻故，非同幻观，皆是幻故。幻相永离，是诸菩萨所圆妙行，如土长苗。此方便者，名三摩钵提。</p>
<p>“善男子，若诸菩萨悟净圆觉，<u>以净觉心，不取幻化及诸静相，了知身心皆为挂碍，无知觉明，不依诸碍，永得超过碍无碍境</u>。受用世界及与身心，相在尘域，如器中锽，声出于外。烦恼涅槃不相留碍，便能内发寂灭轻安。妙觉随顺寂灭境界，自他身心所不能及，<u>众生寿命皆为浮想</u>。此方便者，名为禅那。</p>
<p>“善男子，此三法门，皆是圆觉亲近随顺，十方如来因此成佛。十方菩萨种种方便，一切同异，皆依如是三种事业，若得圆证，即成圆觉。</p>
<p>“善男子，假使有人修于圣道，教化成就百千万亿阿罗汉辟支佛果，不如有人闻此圆觉无碍法门，一刹那顷随顺修习。​”</p>
<p>    </p>
<p>尔时，世尊欲重宣此义，而说偈言：</p>
<blockquote>
<p>威德汝当知，无上大觉心，</p>
<p>本际无二相，随顺诸方便，其数即无量。</p>
<p>如来总开示，便有三种类。</p>
<p>寂静奢摩他，如镜照诸像。</p>
<p>如幻三摩提，如苗渐增长。</p>
<p>禅那唯寂灭，如彼器中锽。</p>
<p>三种妙法门，皆是觉随顺。</p>
<p>十方诸如来，及诸大菩萨，因此得成道。</p>
<p>三事圆证故，名究竟涅槃。</p>
</blockquote>
<p>    </p>
<hr>
<h3 id="八辩音菩萨"><a class="header" href="#八辩音菩萨">八、辩音菩萨</a></h3>
<p>于是，辩音菩萨在大众中即从座起，顶礼佛足，右绕三匝，长跪叉手，而白佛言：​“大悲世尊，如是法门，甚为希有。世尊，此诸方便，<u>一切菩萨于圆觉门，有几修习</u>？愿为大众及末世众生，方便开示，今悟实相。​” 作是语已，五体投地，如是三请，终而复始。</p>
<p>尔时，世尊告辩音菩萨言：​“善哉！善哉！善男子，汝等乃能为诸大众及末世众生，问于如来如是修习。汝今谛听，当为汝说。​”</p>
<p>时，辩音菩萨奉教欢喜，及诸大众默然而听。</p>
<p>    </p>
<p>“善男子，一切如来圆觉清净，本无修习及修习者。一切菩萨及末世众生，依于未觉幻力修习，尔时便有<u>二十五种清净定轮</u>。</p>
<p>“若诸菩萨唯取极静，由静力故，永断烦恼，究竟成就，不起于座，便入涅槃。此菩萨者，名单修奢摩他。</p>
<p>“若诸菩萨唯观如幻，以佛力故，变化世界，种种作用，备行菩萨清净妙行。于陀罗尼，不失寂念及诸静慧。此菩萨者，名单修三摩钵提。</p>
<p>“若诸菩萨唯灭诸幻，不取作用，独断烦恼。烦恼断尽，便证实相。此菩萨者，名单修禅那。</p>
<p>“若诸菩萨先取至静，以静慧心照诸幻者，便于是中起菩萨行。此菩萨者，名先修奢摩他，后修三摩钵提。</p>
<p>“若诸菩萨以静慧故，证至静性，便断烦恼，永出生死。此菩萨者，名先修奢摩他，后修禅那。</p>
<p>“若诸菩萨以至静力，断烦恼已，后起菩萨清净妙行，度诸众生。此菩萨者，名先修奢摩他，中修禅那，后修三摩钵提。</p>
<p>“若诸菩萨以至静力，心断烦恼，复度众生，建立世界。此菩萨者，名先修奢摩他，齐修三摩钵提、禅那。</p>
<p>“若诸菩萨以至静力，资发变化，后断烦恼。此菩萨者，名齐修奢摩他、三摩钵提，后修禅那。</p>
<p>“若诸菩萨以至静力，用资寂灭，后起作用，变化世界。此菩萨者，名齐修奢摩他、禅那，后修三摩钵提。</p>
<p>“若诸菩萨以变化力，种种随顺而取至静。此菩萨者，名先修三摩钵提，后修奢摩他。</p>
<p>“若诸菩萨以变化力，种种境界而取寂灭。此菩萨者，名先修三摩钵提，后修禅那。</p>
<p>“若诸菩萨以变化力，而作佛事，安住寂静，而断烦恼。此菩萨者，名先修三摩钵提，中修奢摩他，后修禅那。</p>
<p>“若诸菩萨以变化力，无碍作用，断烦恼故，安住至静。此菩萨者，名先修三摩钵提，中修禅那，后修奢摩他。</p>
<p>“若诸菩萨以变化力，方便作用，至静寂灭二俱随顺。此菩萨者，名先修三摩钵提，齐修奢摩他、禅那。</p>
<p>“若诸菩萨以变化力，种种起用，资于至静，后断烦恼。此菩萨者，名齐修三摩钵提、奢摩他，后修禅那。</p>
<p>“若诸菩萨以变化力，资于寂灭，后住清净无作静虑。此菩萨者，名齐修三摩钵提、禅那，后修奢摩他。</p>
<p>“若诸菩萨以寂灭力，而起至静，住于清净。此菩萨者，名先修禅那，后修奢摩他。</p>
<p>“若诸菩萨以寂灭力，而起作用，于一切境寂用随顺。此菩萨者，名先修禅那，后修三摩钵提。</p>
<p>“若诸菩萨以寂灭力，种种自性，安于静虑，而起变化。此菩萨者，名先修禅那，中修奢摩他，后修三摩钵提。</p>
<p>“若诸菩萨以寂灭力，无作自性，起于作用，清净境界归于静虑。此菩萨者，名先修禅那，中修三摩钵提，后修奢摩他。</p>
<p>“若诸菩萨以寂灭力，种种清净，而住静虑，起于变化。此菩萨者，名先修禅那，齐修奢摩他、三摩钵提。</p>
<p>“若诸菩萨以寂灭力，资于至静，而起变化。此菩萨者，名齐修禅那、奢摩他，后修三摩钵提。</p>
<p>“若诸菩萨以寂灭力，资于变化，而起至静清明境慧。此菩萨者，名齐修禅那、三摩钵提，后修奢摩他。</p>
<p>“若诸菩萨以圆觉慧，圆合一切，于诸性相，无离觉性。此菩萨者，名为圆修三种自性清净随顺。</p>
<p>“善男子，是名菩萨二十五轮，一切菩萨修行如是。若诸菩萨及末世众生依此轮者，当持梵行，寂静思惟，求哀忏悔。经三七日，于二十五轮各安标记，至心求哀，随手结取，依结开示，便知顿渐。一念疑悔，即不成就。​”</p>
<p>    </p>
<p>尔时，世尊欲重宣此义，而说偈言：</p>
<blockquote>
<p>辩音汝当知，一切诸菩萨，</p>
<p>无碍清净慧，皆依禅定生。</p>
<p>所谓奢摩他，三摩提禅那。</p>
<p>三法渐次修，有二十五种。</p>
<p>十方诸如来，三世修行者，</p>
<p>无不因此法，而得成菩提。</p>
<p>唯除顿觉人，并法不随顺。</p>
<p>一切诸菩萨，及末世众生，</p>
<p>常当持此轮，随顺勤修习，</p>
<p>依佛大悲力，不久证涅槃。</p>
</blockquote>
<p>    </p>
<hr>
<h3 id="九净诸业障菩萨"><a class="header" href="#九净诸业障菩萨">九、净诸业障菩萨</a></h3>
<p>于是，净诸业障菩萨在大众中即从座起，顶礼佛足，右绕三匝，长跪叉手，而白佛言：​“大悲世尊，为我等辈演说如是不思议事，一切如来因地行相，令诸大众得未曾有。睹见调御，历恒沙劫勤苦境界，一切功用，犹如一念，我等菩萨深自庆慰。世尊，<u>若此觉心本性清净，因何染污，使诸众生迷闷不入？</u>唯愿如来广为我等开悟法性，令此大众及末世众生，作将来眼。​” 作是语已，五体投地，如是三请，终而复始。</p>
<p>尔时，世尊告净诸业障菩萨言：​“善哉！善哉！善男子，汝等乃能为诸大众及末世众生，咨问如来如是方便。汝今谛听，当为汝说。​”</p>
<p>时，净诸业障菩萨奉教欢喜，及诸大众默然而听。</p>
<p>    </p>
<p>“善男子，<u>一切众生从无始来，妄想执有我、人、众生及与寿命。认四颠倒为实我体，由此便生憎爱二境，于虚妄体重执虚妄。二妄相依，生妄业道。有妄业故，妄见流转</u>。厌流转者，妄见涅槃。由此不能入清净觉，非觉违拒诸能入者。有诸能入，非觉入故。是故动念及与息念，皆归迷闷。</p>
<p>“何以故？由有无始本起无明，为己主宰，一切众生生无慧目，身心等性皆是无明。譬如有人不自断命。是故当知，有爱我者，我与随顺；非随顺者，便生憎怨。<u>为憎爱心养无明故</u>，相续求道，皆不成就。</p>
<p>“善男子，云何我相？谓诸众生心所证者。善男子，譬如有人，百骸调适，忽忘我身，四肢弦缓，摄养乖方，微加针艾，即知有我，是故证取方现我体。善男子，其心乃至证于如来，毕竟了知清净涅槃，皆是我相。</p>
<p>“善男子，云何人相？谓诸众生心悟证者。善男子，悟有我者，不复认我，所悟非我，悟亦如是。悟已超过一切证者，悉为人相。善男子，其心乃至圆悟涅槃，俱是我者；心存少悟，备殚证理，皆名人相。</p>
<p>“善男子，云何众生相？谓诸众生心自证悟所不及者。善男子，譬如有人作如是言，我是众生，则知彼人说众生者，非我非彼。云何非我？我是众生，则非是我。云何非彼？我是众生，非彼我故。善男子，但诸众生了证了悟，皆为我人，而我人相所不及者，存有所了，名众生相。</p>
<p>“善男子，云何寿命相？谓诸众生心照清净觉所了者。一切业智所不自见，犹如命根。</p>
<p>“善男子，若心照见一切觉者，皆为尘垢。觉所觉者，不离尘故。如汤销冰，无别有冰知冰销者。存我觉我，亦复如是。</p>
<p>“善男子，末世众生不了四相，虽经多劫勤苦修道，但名有为，终不能成一切圣果，是故名为正法末世。</p>
<p>“何以故？认一切我为涅槃故，有证有悟名成就故。譬如有人认贼为子，其家财宝终不成就。</p>
<p>“何以故？有我爱者，亦爱涅槃，伏我爱根为涅槃相。有憎我者，亦憎生死，不知爱者真生死故，别憎生死名不解脱。</p>
<p>“云何当知法不解脱？善男子，彼末世众生习菩提者，以己微证为自清净，犹未能尽我相根本。若复有人赞叹彼法，即生欢喜，便欲济度。若复诽谤彼所得者，便生嗔恨，则知我相坚固执持，潜伏藏识，游戏诸根，曾不间断。善男子，彼修道者不除我相，是故不能入清净觉。</p>
<p>“善男子，若知我空，无毁我者；有我说法，我未断故。众生寿命，亦复如是。</p>
<p>“善男子，末世众生说病为法，是故名为可怜愍者。虽勤精进，增益诸病，是故不能入清净觉。</p>
<p>“善男子，末世众生不了四相，以如来解及所行处为自修行，终不成就。或有众生未得谓得，未证谓证，见胜进者心生嫉妒。由彼众生未断我爱，是故不能入清净觉。</p>
<p>“善男子，末世众生希望成道，无令求悟，唯益多闻，增长我见。但当精勤降伏烦恼，起大勇猛，未得令得，未断令断，贪嗔爱慢，谄曲嫉妒，对境不生，彼我恩爱一切寂灭。佛说是人渐次成就，求善知识，不堕邪见。若于所求别生憎爱，则不能入清净觉海。​”</p>
<p>    </p>
<p>尔时，世尊欲重宣此义，而说偈言：</p>
<blockquote>
<p>净业汝当知，一切诸众生，</p>
<p>皆由执我爱，无始妄流转，</p>
<p>未除四种相，不得成菩提。</p>
<p>爱憎生于心，谄曲存诸念，</p>
<p>是故多迷闷，不能入觉城。</p>
<p>若能归悟刹，先去贪嗔痴，</p>
<p>法爱不存心，渐次可成就。</p>
<p><u>我身本不有，憎爱何由生</u>？</p>
<p>此人求善友，终不堕邪见。</p>
<p>所求别生心，究竟非成就。</p>
</blockquote>
<p>    </p>
<hr>
<h3 id="十普觉菩萨"><a class="header" href="#十普觉菩萨">十、普觉菩萨</a></h3>
<p>于是，普觉菩萨在大众中即从座起，顶礼佛足，右绕三匝，长跪叉手，而白佛言：​“大悲世尊，快说禅病，令诸大众得未曾有，心意荡然，获大安隐。世尊，末世众生去佛渐远，贤圣隐伏，邪法增炽，使诸众生<u>求何等人，依何等法，行何等行，除去何病，云何发心</u>，令彼群盲不堕邪见。​” 作是语已，五体投地，如是三请，终而复始。</p>
<p>尔时，世尊告普觉菩萨言：​“善哉！善哉！善男子，汝等乃能咨问如来如是修行，能施末世一切众生无畏道眼，令彼众生得成圣道。汝今谛听，当为汝说。​”</p>
<p>时，普觉菩萨奉教欢喜，及诸大众默然而听。</p>
<p>    </p>
<p>“善男子，末世众生将发大心，求善知识欲修行者，当求一切正知见人，心不住相，不著声闻缘觉境界。虽现尘劳，心恒清净。示有诸过，赞叹梵行，不令众生入不律仪。求如是人，即得成就阿耨多罗三藐三菩提。</p>
<p>“末世众生见如是人，应当供养不惜身命。彼善知识四威仪中，常现清净，乃至示现种种过患，心无骄慢，况复抟财妻子眷属。若善男子于彼善友不起恶念，即能究竟成就正觉，心华发明，照十方刹。</p>
<p>“善男子，彼善知识所证妙法，应离四病。云何四病？</p>
<p>“一者作病。若复有人作如是言，我于本心作种种行，欲求圆觉。彼圆觉性非作得故，说名为病。</p>
<p>“二者任病。若复有人作如是言，我等今者不断生死，不求涅槃，涅槃生死无起灭念，任彼一切随诸法性，欲求圆觉。彼圆觉性非任有故，说名为病。</p>
<p>“三者止病。若复有人作如是言，我今自心永息诸念，得一切性寂然平等，欲求圆觉。彼圆觉性非止合故，说名为病。</p>
<p>“四者灭病。若复有人作如是言，我今永断一切烦恼，身心毕竟空无所有，何况根尘虚妄境界。一切永寂，欲求圆觉。彼圆觉性非寂相故，说名为病。</p>
<p>“离四病者，则知清净。作是观者，名为正观，若他观者，名为邪观。</p>
<p>“善男子，末世众生欲修行者，应当尽命供养善友，事善知识。<u>彼善知识欲来亲近，应断骄慢，若复远离，应断嗔恨。现逆顺境，犹如虚空</u>。<u>了知身心毕竟平等，与诸众生同体无异</u>。如是修行，方入圆觉。</p>
<p>“善男子，末世众生不得成道，由有无始自他憎爱一切种子，故未解脱。若复有人<u>观彼怨家，如己父母，心无有二，即除诸病</u>。于诸法中自他憎爱，亦复如是。</p>
<p>“善男子，末世众生欲求圆觉，应当发心作如是言，尽于虚空一切众生，我皆令入究竟圆觉，于圆觉中无取觉者，除彼我人一切诸相。如是发心，不堕邪见。​”</p>
<p>    </p>
<p>尔时，世尊欲重宣此义，而说偈言：</p>
<blockquote>
<p>普觉汝当知，末世诸众生，</p>
<p>欲求善知识，应当求正见。</p>
<p>心远二乘者，法中除四病，谓作止任灭。</p>
<p>亲近无骄慢，远离无嗔恨。</p>
<p>见种种境界，心当生希有，还如佛出世。</p>
<p>不犯非律仪，戒根永清净。</p>
<p>度一切众生，究竟入圆觉，</p>
<p>无彼我人相，当依正智慧，</p>
<p>便得超邪见，证觉般涅槃。</p>
</blockquote>
<p>    </p>
<hr>
<h3 id="十一圆觉菩萨"><a class="header" href="#十一圆觉菩萨">十一、圆觉菩萨</a></h3>
<p>于是，圆觉菩萨在大众中即从座起，顶礼佛足，右绕三匝，长跪叉手，而白佛言：​“大悲世尊，为我等辈广说净觉种种方便，令末世众生有大增益。世尊，我等今者已得开悟，若佛灭后，末世众生未得悟者，<u>云何安居修此圆觉清净境界？此圆觉中三种净观，以何为首</u>？惟愿大悲，为诸大众及末世众生施大饶益。​” 作是语已，五体投地，如是三请，终而复始。</p>
<p>尔时，世尊告圆觉菩萨言：​“善哉！善哉！善男子，汝等乃能问于如来如是方便，以大饶益施诸众生。汝今谛听，当为汝说。​”</p>
<p>时，圆觉菩萨奉教欢喜，及诸大众默然而听。</p>
<p>    </p>
<p>“善男子，一切众生，若佛住世，若佛灭后，若法末时，有诸众生具大乘性，信佛秘密大圆觉心。欲修行者，若在伽蓝，安处徒众，有缘事故随分思察，如我已说。若复无有他事因缘，即建道场，当立期限。若立长期百二十日，中期百日，下期八十日，安置净居。</p>
<p>“若佛现在，当正思惟。若佛灭后，施设形像，心存目想，生正忆念，还同如来常住之日。悬诸幡华，经三七日，稽首十方诸佛名字，求哀忏悔。遇善境界，得心轻安，过三七日，一向摄念。</p>
<p>“若经夏首，三月安居，当为清净菩萨止住，心离声闻，不假徒众。至安居日，即于佛前作如是言：我比丘、比丘尼、优婆塞、优婆夷——某甲，踞菩萨乘，修寂灭行，同入清净实相住持，以大圆觉为我伽蓝，身心安居平等性智，涅槃自性无系属故。今我敬请，不依声闻，当与十方如来及大菩萨三月安居，为修菩萨无上妙觉大因缘故，不系徒众。善男子，此名菩萨示现安居。过三期日，随往无碍。</p>
<p>“善男子，若彼末世修行众生，求菩萨道入三期者，非彼所闻一切境界，终不可取。</p>
<p>“善男子，若诸众生修奢摩他，先取至静，不起思念，静极便觉，如是初静，从于一身至一世界，觉亦如是。</p>
<p>“善男子，若觉遍满一世界者，一世界中有一众生起一念者，皆悉能知，百千世界亦复如是。非彼所闻一切境界，终不可取。</p>
<p>“善男子，若诸众生修三摩钵提，先当忆想十方如来，十方世界一切菩萨，依种种门，渐次修行勤苦三昧，广发大愿，自熏成种。非彼所闻一切境界，终不可取。</p>
<p>“善男子，若诸众生修于禅那，先取数门，心中了知生、住、灭、念，分剂头数。如是周遍四威仪中，分别念数，无不了知，渐次增进，乃至得知百千世界一滴之雨，犹如目睹所受用物。非彼所闻一切境界，终不可取。</p>
<p>“是名三观初首方便。若诸众生遍修三种，勤行精进，即名如来出现于世。<u>若后末世钝根众生，心欲求道，不得成就，由昔业障，当勤忏悔</u>。常起希望，<u>先断憎爱嫉妒谄曲</u>，求胜上心。<u>三种净观随学一事，此观不得，复习彼观，心不放舍，渐次求证</u>。​”</p>
<p>    </p>
<p>尔时，世尊欲重宣此义，而说偈言：</p>
<blockquote>
<p>圆觉汝当知，一切诸众生，</p>
<p>欲求无上道，先当结三期，忏悔无始业。</p>
<p>经于三七日，然后正思惟。</p>
<p>非彼所闻境，毕竟不可取。</p>
<p>奢摩他至静，三摩正忆持，</p>
<p>禅那明数门，是名三净观。</p>
<p>若能勤修习，是名佛出世。</p>
<p>钝根未成者，常当勤心忏，无始一切罪。</p>
<p>诸障若消灭，佛境便现前。</p>
</blockquote>
<p>    </p>
<hr>
<h3 id="十二贤善首菩萨"><a class="header" href="#十二贤善首菩萨">十二、贤善首菩萨</a></h3>
<p>于是，贤善首菩萨在大众中即从座起，顶礼佛足，右绕三匝，长跪叉手，而白佛言：​“大悲世尊，广为我等及末世众生，开悟如是不思议事。世尊，此大乘教，名字何等？云何奉持？众生修习得何功德？云何使我护持经人？流布此教至于何地。​” 作是语已，五体投地，如是三请，终而复始。</p>
<p>尔时，世尊告贤善首菩萨言：​“善哉！善哉！善男子，汝等乃能为诸菩萨及末世众生，问于如来如是经教功德名字。汝今谛听，当为汝说。​”</p>
<p>时，贤善首菩萨奉教欢喜，及诸大众默然而听。</p>
<p>    </p>
<p>“善男子，是经百千万亿恒河沙诸佛所说，三世如来之所守护，十方菩萨之所皈依，十二部经清净眼目。</p>
<p>“是经名大方广圆觉陀罗尼，亦名修多罗了义，亦名秘密王三昧，亦名如来决定境界，亦名如来藏自性差别，汝当奉持。</p>
<p>“善男子，是经唯显如来境界，唯佛如来能尽宣说。若诸菩萨及末世众生依此修行，渐次增进，至于佛地。</p>
<p>“善男子，是经名为顿教大乘，顿机众生从此开悟，亦摄渐修一切群品。譬如大海，不让小流，乃至蚊虻及阿修罗，饮其水者，皆得充满。</p>
<p>“善男子，假使有人纯以七宝积满三千大千世界以用布施，不如有人闻此经名及一句义。善男子，假使有人教百恒河沙众生得阿罗汉果，不如有人宣说此经分别半偈。</p>
<p>“善男子，若复有人闻此经名，信心不惑，当知是人非于一佛二佛种诸福慧，如是乃至尽恒河沙一切佛所种诸善根，闻此经教。汝善男子，当护末世修行者，无令恶魔及诸外道恼其身心，令生退屈。</p>
<p>​”尔时，会中有火首金刚、摧碎金刚、尼蓝婆金刚等八万金刚，并其眷属，即从座起，顶礼佛足，右绕三匝，而白佛言：​“世尊，若后末世一切众生，有能持此决定大乘，我当守护，如护眼目。乃至道场所修行处，我等金刚自领徒众，晨夕守护，令不退转。其家乃至永无灾障，疫病消灭，财宝丰足，常不乏少。​”</p>
<p>尔时，大梵王，二十八天王，并须弥山王，护国天王等，即从座起，顶礼佛足，右绕三匝，而白佛言：​“世尊，我亦守护是持经者，常令安隐，心不退转。​”</p>
<p>尔时，有大力鬼王，名吉槃荼，与十万鬼王，即从座起，顶礼佛足，右绕三匝，而白佛言：​“世尊，我亦守护是持经人，朝夕侍卫，令不退屈。其人所居一由旬内，若有鬼神侵其境界，我当使其碎如微尘。​”</p>
<p>佛说此经已，一切菩萨天龙鬼神八部眷属，及诸天王、梵王等，一切大众，闻佛所说，皆大欢喜，信受奉行。</p>
<div style="break-before: page; page-break-before: always;"></div>
<h1 id="楞严经"><a class="header" href="#楞严经">楞严经</a></h1>
<p><a href="#卷一">卷一</a> <a href="#卷二">卷二</a> <a href="#卷三">卷三</a> <a href="#卷四">卷四</a> <a href="#卷五">卷五</a> <a href="#卷六">卷六</a> <a href="#卷七">卷七</a> <a href="#卷八">卷八</a> <a href="#卷九">卷九</a> <a href="#卷十">卷十</a></p>
<h3 id="卷一"><a class="header" href="#卷一">卷一</a></h3>
<p>如是我闻。一时，佛在室罗筏城祇桓精舍。与大比丘众千二百五十人俱，皆是无漏大阿罗汉，佛子住持，善超诸有，能于国土成就威仪。从佛转轮，妙堪遗嘱。严净毗尼，弘范三界。应身无量，度脱众生。拔济未来，越诸尘累。其名曰大智舍利弗、摩诃目犍连、摩诃拘罗、富楼那弥多罗尼子、须菩提、优波尼沙陀等而为上首。复有无量辟支无学，并其初心，同来佛所。</p>
<p>属诸比丘，休夏自恣。十方菩萨，谘决心疑。钦奉慈严，将求密义。即时如来敷座宴安，为诸会中宣示深奥。法筵清众得未曾有，迦陵仙音遍十方界。恒沙菩萨来聚道场，文殊师利而为上首。</p>
<p>时，波斯匿王为其父王讳日营斋，请佛宫掖，自迎如来。广设珍羞无上妙味，兼复亲延诸大菩萨。城中复有长者居士同时饭僧，伫佛来应。佛敕文殊分领菩萨及阿罗汉应诸斋主。唯有阿难先受别请，远游未还，不遑僧次。</p>
<p>既无上座及阿阇黎，途中独归。其日无供，即时阿难执持应器，于所游城次第循乞，心中初求最后檀越以为斋主，无问净秽、刹利尊姓及旃陀罗。方行等慈，不择微贱，发意圆成一切众生无量功德。阿难已知，如来世尊诃须菩提及大迦叶为阿罗汉心不均平，钦仰如来开阐无遮，度诸疑谤。经彼城隍，徐步郭门。严整威仪，肃恭斋法。</p>
<p>尔时，阿难因乞食次，经历淫室，遭大幻术。摩登伽女以娑毗迦罗先梵天咒摄入淫席，淫躬抚摩，将毁戒体。如来知彼淫术所加，斋毕旋归。王及大臣、长者居士，俱来随佛愿闻法要。于时，世尊顶放百宝无畏光明，光中出生千叶宝莲，有佛化身，结跏趺坐，宣说神咒。敕文殊师利将咒往护。恶咒销灭，提奖阿难及摩登伽，归来佛所。</p>
<p>阿难见佛，顶礼悲泣，恨无始来，一向多闻，未全道力。殷勤启请十方如来，得成菩提，妙奢摩他、三摩、禅那最初方便。于时，复有恒沙菩萨及诸十方大阿罗汉、辟支佛等俱愿乐闻，退坐默然，承受圣旨。</p>
<p>尔时，世尊在大众中，舒金色臂摩阿难顶，告示阿难及诸大众：​“有三摩提，名大佛顶首楞严王，具足万行，十方如来一门超出，妙庄严路。汝今谛听。​” 阿难顶礼，伏受慈旨。</p>
<p>佛告阿难：​“汝我同气，情均天伦。当初发心，于我法中见何胜相，顿舍世间深重恩爱？​”</p>
<p>阿难白佛：​“我见如来三十二相胜妙殊绝，形体映彻，犹如琉璃。常自思惟，此相非是欲爱所生。何以故？欲气粗浊，腥臊交遘，脓血杂乱，不能发生胜净妙明、紫金光聚。是以渴仰，从佛剃落。​”</p>
<p>佛言：​“善哉！阿难，汝等当知，<u>一切众生从无始来，生死相续，皆由不知常住真心、性净明体。用诸妄想，此想不真，故有轮转</u>。汝今欲研无上菩提，真发明性，应当直心我所问。十方如来同一道故，出离生死皆以直心。心言直故，如是乃至终始地位，中间永无诸委曲相。阿难，我今问汝，当汝发心，缘于如来三十二相，将何所见？谁为爱乐？​”</p>
<p>阿难白佛言：​“世尊，如是爱乐，用我心目，由目观见如来胜相，心生爱乐，故我发心，愿舍生死。​”</p>
<p>佛告阿难：​“如汝所说，真所爱乐，因于心目。若不识知心目所在，则不能得降伏尘劳。譬如国王为贼所侵，发兵讨除，是兵要当知贼所在。使汝流转，心目为咎。吾今问汝：唯心与目，今何所在？​”</p>
<p>    </p>
<p>阿难白佛言世尊：​“一切世间十种异生，同将识心居在身内。纵观如来，青莲花眼，亦在佛面。我今观此，浮根四尘，只在我面。如是识心，实居身内。​”</p>
<p>佛告阿难：​“汝今现坐如来讲堂，观祇陀林今何所在?”</p>
<p>“世尊，此大重阁清净讲堂在给孤园，今祇陀林实在堂外。​”</p>
<p>“阿难，汝今堂中先何所见？​”</p>
<p>“世尊，我在堂中，先见如来，次观大众。如是外望，方瞩林园。​”</p>
<p>“阿难，汝瞩林园，因何有见？​”</p>
<p>“世尊，此大讲堂户牖开豁，故我在堂得远瞻见。​”</p>
<p>佛告阿难：​“如汝所言，身在讲堂，户牖开豁，远瞩林园。亦有众生在此堂中，不见如来，见堂外者？​”</p>
<p>阿难答言：​“世尊，在堂不见如来，能见林泉，无有是处。​”</p>
<p>​“阿难，汝亦如是。汝之心灵，一切明了。若汝现前所明了心，实在身内，尔时先合了知内身；颇有众生先见身中，后观外物？纵不能见心肝脾胃，爪生发长，筋转脉摇，诚合明了，如何不知？必不内知，云何知外？是故应知，汝言觉了能知之心，住在身内，无有是处。​”</p>
<p>    </p>
<p>阿难稽首，而白佛言：​“我闻如来如是法音，悟知我心实居身外。所以者何？譬如灯光然于室中，是灯必能先照室内，从其室门后及庭际。一切众生不见身中，独见身外，亦如灯光居在室外，不能照室。是义必明，将无所惑，同佛了义，得无妄耶？​”</p>
<p>佛告阿难：​“是诸比丘，适来从我室罗筏城循乞抟食，归祇陀林。我已宿斋，汝观比丘，一人食时，诸人饱不？​”</p>
<p>阿难答言：​“不也，世尊！何以故？是诸比丘，虽阿罗汉，躯命不同。云何一人能令众饱？​”</p>
<p>佛告阿难：​“若汝觉了知见之心，实在身外，身心相外，自不相干，则心所知，身不能觉；觉在身际，心不能知。我今示汝兜罗绵手，汝眼见时，心分别不？​”</p>
<p>阿难答言：​“如是，世尊！”</p>
<p>佛告阿难：​“若相知者，云何在外？是故应知，汝言觉了能知之心，住在身外，无有是处。​”</p>
<p>    </p>
<p>阿难白佛言：​“世尊，如佛所言，不见内故，不居身内；身心相知，不相离故，不在身外。我今思惟，知在一处。​”</p>
<p>佛言：​“处今何在？​”</p>
<p>阿难言：​“此了知心，既不知内，而能见外，如我思忖，潜伏根里。犹如有人，取琉璃碗合其两眼，虽有物合，而不留碍，彼根随见，随即分别。然我觉了能知之心，不见内者，为在根故；分明瞩外无障碍者，潜根内故。​”</p>
<p>佛告阿难：​“如汝所言，潜根内者犹如琉璃，彼人当以琉璃笼眼，当见山河，见琉璃不？​”</p>
<p>​“如是，世尊。是人当以琉璃笼眼，实见琉璃。​”</p>
<p>佛告阿难：​“汝心若同琉璃合者，当见山河，何不见眼？若见眼者，眼即同境，不得成随。若不能见，云何说言此了知心潜在根内，如琉璃合？是故应知，汝言觉了能知之心潜伏根里，如琉璃合，无有是处。​”</p>
<p>    </p>
<p>阿难白佛言：​“世尊，我今又作如是思惟，是众生身，腑藏在中，窍穴居外。有藏则暗，有窍则明。今我对佛，开眼见明，名为见外；闭眼见暗，名为见内。是义云何？​”</p>
<p>佛告阿难：​“汝当闭眼见暗之时，此暗境界为与眼对？为不对眼？若与眼对，暗在眼前，云何成内？若成内者，居暗室中，无日月灯，此室暗中，皆汝焦腑。若不对者，云何成见？若离外见，内对所成，合眼见暗，名为身中，开眼见明，何不见面？若不见面，内对不成。见面若成，此了知心及与眼根，乃在虚空，何成在内？若在虚空，自非汝体，即应如来今见汝面，亦是汝身。汝眼已知，身合非觉，必汝执言身、眼两觉，应有二知，即汝一身，应成两佛。是故应知，汝言见暗，名见内者，无有是处。​”</p>
<p>    </p>
<p>阿难言：​“我常闻佛开示四众，由心生故，种种法生，由法生故，种种心生。我今思惟，即思惟体，实我心性，随所合处，心则随有，亦非内、外、中间三处。​”</p>
<p>佛告阿难：​“汝今说言‘由法生故，种种心生，随所合处，心随有者’；是心无体，则无所合。若无有体而能合者，则十九界因七尘合，是义不然。若有体者，如汝以手，自挃其体，汝所知心，为复内出？为从外入？若复内出，还见身中；若从外来，先合见面。​”</p>
<p>阿难言：​“见是其眼，心知非眼，为见非义。​”</p>
<p>佛言：​“若眼能见，汝在室中，门能见不？则诸已死，尚有眼存，应皆见物；若见物者，云何名死？阿难，又汝觉了能知之心，若必有体，为复一体？为有多体？今在汝身，为复遍体？为不遍体？若一体者，则汝以手挃一肢时，四肢应觉。若咸觉者，挃应无在。若挃有所，则汝一体自不能成。若多体者，则成多人，何体为汝？若遍体者，同前所挃。若不遍者，当汝触头，亦触其足，头有所觉，足应无知，今汝不然。是故应知，随所合处，心则随有，无有是处。​”</p>
<p>    </p>
<p>阿难白佛言：​“世尊，我亦闻佛与文殊等诸法王子谈实相时，世尊亦言‘心不在内，亦不在外’。如我思惟，内无所见，外不相知。内无知故，在内不成；身心相知，在外非义。今相知故，复内无见，当在中间。​”</p>
<p>佛言：​“汝言中间，中必不迷，非无所在。今汝推中，中何为在？为复在处？为当在身？若在身者，在边非中，在中同内。若在处者，为有所表？为无所表？无表同无，表则无定。何以故？如人以表，表为中时，东看则西，南观成北。表体既混，心应杂乱。​”</p>
<p>阿难言：​“我所说中，非此二种。如世尊言，眼色为缘，生于眼识。眼有分别，色尘无知，识生其中，则为心在。​”</p>
<p>佛言：​“汝心若在根尘之中，此之心体为复兼二？为不兼二？若兼二者，物体杂乱，物非体知，成敌两立，云何为中？兼二不成，非知、不知，即无体性，中何为相？是故应知，当在中间，无有是处。​”</p>
<p>    </p>
<p>阿难白佛言：​“世尊，我昔见佛与大目连、须菩提、富楼那、舍利弗四大弟子共转法轮，常言觉知分别心性，既不在内，亦不在外，不在中间，俱无所在，一切无著，名之为心。则我无著，名为心不？​”</p>
<p>佛告阿难：​“汝言觉知分别心性，俱无在者，世间虚空水陆飞行，诸所物象，名为一切，汝不著者，为在？为无？无则同于龟毛兔角，云何不著？有不著者，不可名无。无相则无，非无则相，相有则在，云何无著？是故应知，一切无著，名觉知心，无有是处。​”</p>
<p>    </p>
<p>尔时，阿难在大众中即从座起，偏袒右肩，右膝著地，合掌恭敬而白佛言：​“我是如来最小之弟，蒙佛慈爱，虽今出家，犹恃㤭怜，所以多闻，未得无漏，不能折伏娑毗罗咒，为彼所转，溺于淫舍，当由不知真际所诣。唯愿世尊，大慈哀愍，开示我等奢摩他路，令诸阐提，隳弥戾车。​”作是语已，五体投地，及诸大众，倾渴翘伫，钦闻示诲。</p>
<p>尔时，世尊从其面门放种种光，其光晃耀，如百千日，普佛世界六种震动，如是十方微尘国土一时开现。佛之威神令诸世界合成一界，其世界中所有一切诸大菩萨，皆住本国，合掌承听。</p>
<p>    </p>
<p>佛告阿难：​“一切众生从无始来种种颠倒，业种自然，如恶叉聚。<u>诸修行人不能得成无上菩提，乃至别成声闻、缘觉，及成外道、诸天魔王及魔眷属，皆由不知二种根本，错乱修习；犹如煮沙，欲成嘉馔，纵经尘劫，终不能得</u>。</p>
<p>“云何二种？阿难，</p>
<ul>
<li>
<p>一者无始生死根本，则汝今者与诸众生用攀缘心为自性者；</p>
</li>
<li>
<p>二者无始菩提涅槃元清净体，则汝今者识精元明，能生诸缘，缘所遗者。</p>
</li>
</ul>
<p>“由诸众生，<u>遗此本明，虽终日行，而不自觉，枉入诸趣</u>。</p>
<p>“阿难，汝今欲知奢摩他路，愿出生死。今复问汝。​”</p>
<p>即时如来举金色臂，屈五轮指，语阿难言：​“汝今见不？​”</p>
<p>阿难言：​“见。​”</p>
<p>佛言：​“汝何所见？​”</p>
<p>阿难言：​“我见如来举臂屈指，为光明拳，曜我心目。​”</p>
<p>佛言：​“汝将谁见？​”</p>
<p>阿难言：​“我与大众同将眼见。​”</p>
<p>佛告阿难：​“汝今答我，如来屈指为光明拳，耀汝心目，汝目可见。以何为心，当我拳耀？​”</p>
<p>阿难言：​“如来现今征心所在，而我以心推穷寻逐。即能推者，我将为心。​”</p>
<p>佛言：​“咄！阿难，此非汝心。​”</p>
<p>阿难矍然，避座合掌，起立白佛：​“此非我心，当名何等？​”</p>
<p>佛告阿难：​“此是前尘虚妄相想，惑汝真性。<u>由汝无始至于今生，认贼为子，失汝元常，故受轮转</u>。​”</p>
<p>阿难白佛言：​“世尊，我佛宠弟，心爱佛故，令我出家。我心何独供养如来，乃至遍历恒沙国土，承事诸佛及善知识，发大勇猛，行诸一切难行法事，皆用此心。纵令谤法永退善根，亦因此心。若此发明不是心者，我乃无心，同诸土木，离此觉知更无所有。云何如来说此非心？我实惊怖，兼此大众无不疑惑。唯垂大悲开示未悟。​”</p>
<p>    </p>
<p>尔时，世尊开示阿难及诸大众，欲令心入无生法忍。于师子座摩阿难顶，而告之言：​“<u>如来常说诸法所生唯心所现，一切因果世界微尘因心成体</u>。阿难，若诸世界一切所有，其中乃至草叶缕结，诘其根元，咸有体性。纵令虚空，亦有名貌，何况清净妙净明心性，一切心而自无体？若汝执吝，分别觉观所了知性，必为心者，此心即应离诸一切色、香、味、触诸尘事业，别有全性。如汝今者，承听我法。此则因声而有分别，纵灭一切见闻觉知，内守幽闲，犹为法尘分别影事。我非敕汝执为非心，但汝于心，微细揣摩。<u>若离前尘有分别性，即真汝心。若分别性离尘无体，斯则前尘分别影事</u>。<u>尘非常住，若变灭时，此心则同龟毛、兔角</u>，则汝法身同于断灭，其谁修证无生法忍？​”</p>
<p>即时，阿难与诸大众默然自失。</p>
<p>佛告阿难：​“世间一切诸修学人，现前虽成九次第定，不得漏尽成阿罗汉，皆由执此生死妄想误为真实。是故，汝今虽得多闻，不成圣果。​”</p>
<p>阿难闻已，重复悲泪，五体投地，长跪合掌，而白佛言：​“自我从佛发心出家，恃佛威神，常自思惟，无劳我修将谓如来惠我三昧，不知身心本不相代，失我本心。虽身出家心不入道。譬如穷子舍父逃逝，今日乃知虽有多闻，若不修行，与不闻等。如人说食，终不能饱。世尊，我等今者二障所缠，良由不知寂常心性。惟愿如来哀愍穷露，发妙明心，开我道眼。​”</p>
<p>    </p>
<p>即时，如来从胸卍字涌出宝光，其光晃昱，有百千色。十方微尘、普佛世界，一时周遍，遍灌十方所有宝刹诸如来顶，旋至阿难及诸大众。告阿难言：​“吾今为汝建大法幢，亦令十方一切众生，获妙微密性净明心，得清净眼。​”</p>
<p>“阿难，汝先答我，见光明拳。此拳光明，因何所有？云何成拳？汝将谁见？​”</p>
<p>阿难言：​“由佛全体阎浮檀金，赩如宝山，清净所生，故有光明。我实眼观五轮指端，屈握示人，故有拳相。​”</p>
<p>佛告阿难：​“如来今日实言告汝，诸有智者要以譬喻而得开悟。阿难，譬如我拳，若无我手，不成我拳。若无汝眼，不成汝见。以汝眼根，例我拳理，其义均不？​”</p>
<p>阿难言：​“唯然，世尊。既无我眼，不成我见，以我眼根，例如来拳，事义相类。​”</p>
<p>佛告阿难：​“汝言相类，是义不然。何以故？<u>如无手人，拳毕竟灭，彼无眼者，非见全无</u>。所以者何？汝试于途询问盲人：‘汝何所见？’彼诸盲人必来答汝：‘我今眼前唯见黑暗，更无他瞩。’以是义观，前尘自暗，见何亏损？​”</p>
<p>阿难言：​“诸盲眼前，唯睹黑暗，云何成见？​”</p>
<p>佛告阿难：​“诸盲无眼，唯观黑暗，与有眼人处于暗室，二黑有别？为无有别？​”​</p>
<p>“如是，世尊，此暗中人与彼群盲，二黑校量，曾无有异。​”​</p>
<p>“阿难，若无眼人全见前黑，忽得眼光，还于前尘见种种色，名眼见者；彼暗中人全见前黑，忽获灯光，亦于前尘见种种色，应名灯见。若灯见者，灯能有见，自不名灯。又则灯观，何关汝事？是故当知，<u>灯能显色，如是见者，是眼非灯；眼能显色，如是见性，是心非眼</u>。​”</p>
<p>阿难虽复得闻是言，与诸大众，口已默然，心未开悟，犹冀如来慈音宣示，合掌清心，伫佛悲诲。</p>
<p>    </p>
<p>尔时，世尊舒兜罗绵网相光手，开五轮指，诲敕阿难及诸大众：​“我初成道，于鹿园中，为阿若多五比丘等及汝四众言：<u>一切众生不成菩提及阿罗汉，皆由客尘烦恼所误</u>。汝等当时因何开悟，今成圣果？​”</p>
<p>时㤭陈那起立白佛：​“我今长老，于大众中独得解名，因悟‘客尘’二字成果。世尊，譬如行客，投寄旅亭，或宿或食，宿食事毕，俶装前途，不遑安住；若实主人，自无攸往。如是思惟，不住名客，住名主人，以不住者名为客义。又如新霁，清旸升天，光入隙中，发明空中诸有尘相，尘质摇动，虚空寂然。如是思惟，澄寂名空，摇动名尘，以摇动者名为尘义。​”</p>
<p>佛言：​“如是！”</p>
<p>即时，如来于大众中，屈五轮指，屈已，复开；开已，又屈。谓阿难言：​“汝今何见？​”</p>
<p>阿难言：​“我见如来百宝轮掌，众中开合。​”</p>
<p>佛告阿难：​“汝见我手众中开合，为是我手有开有合？为复汝见有开有合？​”</p>
<p>阿难言：​“世尊宝手众中开合，我见如来手自开合，非我见性有开有合。​”</p>
<p>佛言：​“谁动谁静？​”</p>
<p>阿难言：​“佛手不住，而我见性尚无有静，谁为无住？​”</p>
<p>佛言：​“如是。​”</p>
<p>如来于是从轮掌中飞一宝光在阿难右，即时阿难回首右盼；又放一光在阿难左，阿难又则回首左盼。佛告阿难：​“汝头今日何因摇动？​”</p>
<p>阿难言：​“我见如来出妙宝光，来我左右，故左右观，头自摇动。​”​</p>
<p>“阿难，汝盼佛光，左右动头，为汝头动？为复见动？​”</p>
<p>​“世尊，我头自动，而我见性尚无有止，谁为摇动？​”</p>
<p>佛言：​“如是。​”</p>
<p>于是如来普告大众：​“若复众生，<u><strong>以摇动者名之为‘尘’，以不住者名之为‘客’</strong></u>。汝观阿难，<u>头自动摇，见无所动；又汝观我，手自开合，见无舒卷</u>。<u>云何汝今以动为身，以动为境，从始洎终，念念生灭，遗失真性，颠倒行事；性心失真，认物为己，轮回是中，自取流转</u>。​”</p>
<p>    </p>
<hr>
<h3 id="卷二"><a class="header" href="#卷二">卷二</a></h3>
<p>尔时，阿难及诸大众，闻佛示诲，身心泰然，念无始来失却本心，妄认缘尘分别影事，今日开悟，如失乳儿，忽遇慈母。合掌礼佛，愿闻如来显出身心真妄虚实，现前生灭与不生灭二发明性。</p>
<p>时波斯匿王起立白佛：​“我昔未承诸佛诲敕，见迦旃延、毗罗胝子，咸言‘此身死后断灭，名为涅槃’。我虽值佛，今犹狐疑：云何发挥证知此心不生灭地？今此大众诸有漏者，咸皆愿闻。​”</p>
<p>佛告大王：​“汝身现在，今复问汝：汝此肉身为同金刚常住不朽？为复变坏？​”</p>
<p>​“世尊！我今此身终从变灭。​”</p>
<p>佛言：​“大王！汝未曾灭，云何知灭？​”​</p>
<p>“世尊！我此无常变坏之身虽未曾灭，我观现前，念念迁谢，新新不住，如火成灰，渐渐销殒。殒亡不息，决知此身，当从灭尽。​”</p>
<p>佛言：​“如是，大王！汝今生龄已从衰老，颜貌何如童子之时？​”</p>
<p>​“世尊！我昔孩孺，肤腠润泽；年至长成，血气充满；而今颓龄，迫于衰耄，形色枯悴，精神昏昧，发白面皱，逮将不久，如何见比充盛之时！”</p>
<p>佛言：​“大王，汝之形容应不顿朽？​”</p>
<p>王言：​“世尊！变化密移，我诚不觉，寒暑迁流，渐至于此。何以故？我年二十，虽号年少，颜貌已老初十岁时；三十之年又衰二十；于今六十又过于二，观五十时，宛然强壮。世尊，我见密移，虽此殂(cú)落，其间流易，且限十年。若复令我微细思惟，其变宁唯一纪、二纪，实为年变；岂唯年变，亦兼月化；何直月化，兼又日迁。沉思谛观，刹那刹那，念念之间，不得停住。故知我身终从变灭。​”</p>
<p>佛告大王：​“汝见变化，迁改不停，悟知汝灭；亦于灭时，汝知身中有不灭耶？​”</p>
<p>波斯匿王合掌白佛：​“我实不知。​”</p>
<p>佛言：​“我今示汝不生灭性。大王，汝年几时见恒河水？​”</p>
<p>王言：​“我生三岁，慈母携我谒耆婆天，经过此流，尔时即知是恒河水。​”</p>
<p>佛言：​“大王，如汝所说，二十之时衰于十岁，乃至六十，日月岁时，念念迁变，则汝三岁见此河时，至年十三，其水云何？​”</p>
<p>王言：​“如三岁时，宛然无异；乃至于今，年六十二，亦无有异。​”</p>
<p>佛言：​“汝今自伤，发白面皱，其面必定皱于童年；则汝今时观此恒河，与昔童时观河之见，有童耄不？​”</p>
<p>王言：​“不也，世尊！”</p>
<p>佛言：​“大王，<u>汝面虽皱，而此见精，性未曾皱</u>。皱者为变，不皱非变；<u>变者受灭，彼不变者，元无生灭，云何于中受汝生死？</u>而犹引彼末伽梨等，都言此身死后全灭！”</p>
<p>王闻是言，信知身后舍生趣生，与诸大众踊跃欢喜，得未曾有。</p>
<p>    </p>
<p>阿难即从座起，礼佛合掌，长跪白佛：​“世尊，若此见闻必不生灭，云何世尊名我等辈遗失真性，颠倒行事？愿兴慈悲，洗我尘垢。​”</p>
<p>即时如来垂金色臂，轮手下指，示阿难言：​“汝今见我母陀罗手，为正？为倒？​”</p>
<p>阿难言：​“世间众生以此为倒，而我不知谁正谁倒。​”</p>
<p>佛告阿难：​“若世间人以此为倒，即世间人将何为正？​”</p>
<p>阿难言：​“如来竖臂，兜罗绵手上指于空，则名为正。​”</p>
<p>佛即竖臂，告阿难言：​“若此颠倒，首尾相换，诸世间人一倍瞻视；则知汝身与诸如来清净法身，比类发明，如来之身名正遍知，汝等之身号性颠倒。随汝谛观，汝身佛身称颠倒者，名字何处号为颠倒？​”</p>
<p>于时，阿难与诸大众，瞪瞢瞻佛，目精不瞬，不知身心颠倒所在。</p>
<p>佛兴慈悲，哀愍阿难及诸大众，发海潮音遍告同会：​“诸善男子，我常说言，色心诸缘及心所使，诸所缘法，唯心所现。汝身汝心，皆是妙明真精，妙心中所现物。云何汝等遗失本妙、圆妙明心，宝明妙性，认悟中迷！<u>晦昧为空，空晦暗中，结暗为色，色杂妄想，想相为身。聚缘内摇，趣外奔逸，昏扰扰相，以为心性</u>。一迷为心，决定惑为色身之内。<u>不知色身，外洎山河虚空大地，咸是妙明真心中物。譬如澄清百千大海，弃之，唯认一浮沤体</u>，目为全潮，穷尽瀛(yíng)渤。汝等即是迷中倍人，如我垂手，等无差别。如来说为可怜愍者。​”</p>
<p>    </p>
<p>阿难承佛悲救深诲，垂泣叉手，而白佛言：​“我虽承佛如是妙音，悟妙明心，元所圆满，常住心地。而我悟佛现说法音，现以缘心，允所瞻仰。徒获此心，未敢认为本元心地。愿佛哀愍，宣示圆音，拔我疑根，归无上道。​”</p>
<p>佛告阿难：​“汝等尚以缘心听法。此法亦缘，非得法性。如人以手指月示人，彼人因指当应看月。若复观指以为月体，此人岂唯亡失月轮，亦亡其指。何以故？以所标指为明月故。岂唯亡指，亦复不识明之与暗。何以故？即以指体为月明性，明、暗二性无所了故，汝亦如是。<u>若以分别我说法音，为汝心者，此心自应离分别音，有分别性</u>。譬如有客，寄宿旅亭，暂止便去，终不常住。而掌亭人，都无所去，名为亭主。此亦如是，若真，汝心则无所去，<u>云何离声无分别性</u>？斯则岂唯声分别心，<u>分别我容，离诸色相，无分别性。如是乃至分别都无，非色非空</u>。拘舍离等昧为冥谛，离诸法缘无分别性。则汝心性各有所还，云何为主？​”</p>
<p>阿难言：​“若我心性各有所还，则如来说妙明元心，云何无还？惟垂哀愍，为我宣说。​”</p>
<p>佛告阿难：​“且汝见我，见精明元，此见虽非妙精明心，如第二月非是月影。汝应谛听，今当示汝，无所还地。阿难，此大讲堂洞开东方。日轮升天，则有明耀；中夜黑月，云雾晦暝，则复昏暗；户牖之隙，则复见通；墙宇之间，则复观壅；分别之处，则复见缘；顽虚之中，遍是空性；郁𡋯之象，则纡昏尘；澄霁敛氛，又观清净。阿难，汝咸看此诸变化相，吾今各还本所因处。云何本因？阿难，此诸变化，明还日轮。何以故？无日不明，明因属日，是故还日。暗还黑月，通还户牖，壅还墙宇，缘还分别，顽虚还空，郁还尘，清明还霁，则诸世间一切所有不出斯类。汝见八种见精明性，当欲谁还？何以故？若还于明，则不明时，无复见暗。<u>虽明、暗等种种差别，见无差别。诸可还者，自然非汝。不汝还者非汝而谁</u>？则知汝心本妙明净，汝自迷闷，丧本受轮，于生死中，常被漂溺。是故如来名可怜愍。​”</p>
<p>阿难言：​“我虽识此见性无还，云何得知是我真性？​”</p>
<p>佛告阿难：​“吾今问汝，今汝未得无漏清净，承佛神力，见于初禅，得无障碍。而阿那律见阎浮提如观掌中庵摩罗果。诸菩萨等见百千界，十方如来穷尽微尘清净国土，无所不瞩。众生洞视不过分寸。阿难，且吾与汝观四天王所住宫殿，中间遍览水陆空行。<u>虽有昏明种种形像，无非前尘分别留碍</u>。汝应于此分别自他，今吾将汝择于见中，谁是我体？谁为物象？阿难，极汝见源，从日月宫是物非汝，至七金山周遍谛观，虽种种光，亦物非汝；渐渐更观云腾鸟飞、风动尘起、树木山川、草芥人畜，咸物非汝。阿难，是诸近远诸有物性，虽复差殊，同汝见精，清净所瞩。<u>则诸物类，自有差别，见性无殊，此精妙明，诚汝见性</u>。</p>
<p>“若见是物，则汝亦可见吾之见。若同见者，名为见吾；吾不见时，何不见吾不见之处？若见不见，自然非彼不见之相。若不见吾不见之地，自然非物，云何非汝？又则汝今见物之时，汝既见物，物亦见汝。体性纷杂，则汝与我并诸世间，不成安立。阿难，若汝见时，是汝非我，见性周遍，非汝而谁？云何自疑汝之真性，性汝不真，取我求实？”</p>
<p>    </p>
<p>阿难白佛言：​“世尊，若此见性必我非余，我与如来观四天王胜藏宝殿，居日月宫，此见周圆遍娑婆国，退归精舍，只见伽蓝，清心户堂但瞻檐庑。世尊，此见如是。其体本来周遍一界，今在室中唯满一室。为复此见缩大为小，为当墙宇夹令断绝？我今不知斯义所在，愿垂弘慈，为我敷演。​”</p>
<p>佛告阿难：​“<u>一切世间大小、内外，诸所事业，各属前尘，不应说言见有舒缩</u>。譬如方器，中见方空。吾复问汝，此方器中所见方空，为复定方，为不定方？若定方者，别安圆器，空应不圆。若不定者，在方器中，应无方空。汝言不知斯义所在，义性如是，云何为在？阿难，若复欲令入无方圆，但除器方，空体无方。不应说言，更除虚空方相所在。若如汝问，入室之时，缩见令小，仰观日时，汝岂挽见齐于日面？若筑墙宇，能夹见断，穿为小窦，宁无窦迹？是义不然。<u>一切众生从无始来，迷己为物，失于本心，为物所转，故于是中，观大观小。若能转物，则同如来，身心圆明，不动道场，于一毛端遍能含受十方国土</u>。​”</p>
<p>    </p>
<p>阿难白佛言：​“世尊，若此见精必我妙性，今此妙性现在我前，见必我真，我今身心复是何物？而今身心分别有实，彼见无别分辨我身。若实我心，令我今见，见性实我，而身非我，何殊如来先所难言‘物能见我’？惟垂大慈，开发未悟。​”</p>
<p>佛告阿难：​“今汝所言，见在汝前，是义非实。若实汝前、汝实见者，则此见精既有方所，非无指示。且今与汝坐祇陀林，遍观林渠及与殿堂，上至日月，前对恒河。汝今于我师子座前，举手指陈是种种相，阴者是林，明者是日，碍者是壁，通者是空。如是乃至草树纤毫，大小虽殊，但可有形，无不指著。若必其见，现在汝前，汝应以手确实指陈何者是见！阿难当知，若空是见，既已成见，何者是空？若物是见，既已是见，何者为物？汝可微细披剥万象，析出精明净妙见元，指陈示我，同彼诸物，分明无惑。​”</p>
<p>阿难言：​“我今于此重阁讲堂，远洎恒河，上观日月，<u>举手所指，纵目所观，指皆是物，无是见者</u>。世尊，如佛所说，况我有漏初学声闻，乃至菩萨亦不能于万物象前剖出精见，离一切物别有自性。​”</p>
<p>佛言：​“如是，如是。​”</p>
<p>佛复告阿难：​“如汝所言，无有见精，离一切物别有自性；则汝所指是物之中，无是见者。今复告汝，汝与如来，坐祇陀林，更观林苑，乃至日月，种种象殊，必无见精受汝所指。汝又发明，此诸物中何者非见？​”</p>
<p>阿难言：​“我实遍见此祇陀林，不知是中何者非见。何以故？<u>若树非见，云何见树</u>？若树即见，复云何树？如是乃至，若空非见，云何见空？若空即见，复云何空？我又思惟，<u>是万象中，微细发明，无非见者</u>。​”</p>
<p>佛言：​“如是，如是。​”</p>
<p>于是，大众非无学者闻佛此言，茫然不知是义终始，一时惶悚，失其所守。</p>
<p>如来知其魂虑变慑，心生怜愍，安慰阿难及诸大众：​“诸善男子，无上法王是真实语，如所如说，不诳不妄，非末伽梨四种不死矫乱论议。汝谛思惟，无忝(tiǎn)哀慕。​”</p>
<p>    </p>
<p>是时文殊师利法王子愍诸四众，在大众中即从座起，顶礼佛足，合掌恭敬，而白佛言：​“世尊，此诸大众，不悟如来发明二种精见、色空，是、非是义。世尊，若此前缘色空等象，若是见者，应有所指；若非见者，应无所瞩。而今不知是义所归，故有惊怖，非是畴昔善根轻鲜。唯愿如来大慈发明，此诸物象与此见精，元是何物，于其中间无‘是’、‘非是’。​”</p>
<p>佛告文殊及诸大众：​“十方如来及大菩萨，于其自住三摩地中，<u>见与见缘并所想相，如虚空华本无所有</u>。此见及缘元是菩提妙净明体，云何于中有‘是、非是’？文殊，吾今问汝，如汝文殊，更有文殊是文殊者？为无文殊？​”</p>
<p>​“如是，世尊。我真文殊，无是文殊。何以故？若有是者，则二文殊。然我今日非无文殊，于中实无是非二相。​”</p>
<p>佛言：​“此见妙明，与诸空尘，亦复如是。本是妙明无上菩提净圆真心，妄为色空及与闻见。如第二月，谁为是月，又谁非月？文殊，但一月真，中间自无是月非月。是以汝今观见与尘，种种发明名为妄想，不能于中出是、非是。由是精真妙觉明性，故能令汝出指非指。​”</p>
<p>    </p>
<p>阿难白佛言：​“世尊，诚如法王所说，觉缘遍十方界，湛然常住，性非生灭。与先梵志娑毗迦罗所谈冥谛，及投灰等诸外道种，说有真我遍满十方，有何差别？世尊亦曾于楞伽山为大慧等敷演斯义’彼外道等常说自然，我说因缘，非彼境界。’ 我今观此觉性自然，非生非灭，远离一切虚妄颠倒，似非因缘，与彼自然。云何开示不入群邪，获真实心妙觉明性？​”</p>
<p>佛告阿难：​“我今如是开示方便，真实告汝。汝犹未悟，惑为自然。阿难，若必自然，自须甄明，有自然体。汝且观此妙明见中，以何为自？此见为复以明为自，以暗为自，以空为自，以塞为自？阿难，若明为自，应不见暗。若复以空为自体者，应不见塞。如是乃至诸暗等相以为自者，则于明时，见性断灭，云何见明？​”</p>
<p>阿难言：​“必此妙见，性非自然。我今发明是因缘性，心犹未明，咨询如来，是义云何合因缘性？​”</p>
<p>佛言：​“汝言因缘，吾复问汝。汝今因见，见性现前。此见为复因明有见，因暗有见，因空有见，因塞有见？阿难，若因明有，应不见暗。如因暗有，应不见明。如是乃至因空因塞，同于明暗。复次。阿难，此见又复缘明有见，缘暗有见，缘空有见，缘塞有见？阿难，若缘空有，应不见塞。若缘塞有，应不见空。如是乃至缘明缘暗，同于空塞。<u>当知如是精觉妙明，非因非缘，亦非自然，非不自然，无非不非，无是非是，离一切相，即一切法</u>。汝今云何于中措心，以诸世间戏论名相而得分别？如以手掌撮摩虚空，只益自劳，虚空云何随汝执捉？​”</p>
<p>    </p>
<p>阿难白佛言：​“世尊，必妙觉性非因非缘。世尊云何常与比丘宣说见性具四种缘？所谓因空、因明、因心、因眼，是义云何？​”</p>
<p>佛言：​“阿难，我说<u>世间诸因缘相，非第一义</u>。阿难，吾复问汝：诸世间人说‘我能见’，云何名见？云何不见？​”</p>
<p>阿难言：​“世人因于日月灯光，见种种相，名之为见。若复无此三种光明，则不能见。​”</p>
<p>​“阿难，<u>若无明时名不见者，应不见暗！若必见暗，此但无明，云何无见？</u>阿难，若在暗时不见明故，名为不见；今在明时不见暗相，还名不见。如是二相，俱名不见。若复二相自相陵夺，非汝见性于中暂无。如是则知，二俱名见，云何不见？</p>
<p>“是故，阿难，汝今当知，<u>见明之时，见非是明；见暗之时，见非是暗</u>；见空之时，见非是空；见塞之时，见非是塞。四义成就。汝复应知：<u>见见之时，见非是见</u>，见犹离见，见不能及，云何复说因缘、自然及和合相？汝等声闻狭劣无识，不能通达清净实相。吾今诲汝，当善思惟，无得疲怠妙菩提路。​”</p>
<p>    </p>
<p>阿难白佛言：​“世尊，如佛世尊为我等辈宣说因缘及与自然、诸和合相与不和合，心犹未开。而今更闻’见见非见‘，重增迷闷。伏愿弘慈，施大慧目，开示我等觉心明净。​”作是语已，悲泪顶礼，承受圣旨。</p>
<p>尔时，世尊怜愍阿难及诸大众，将欲敷演大陀罗尼诸三摩提妙修行路。告阿难言：​“汝虽强记，但益多闻。于奢摩他微密观照，心犹未了。汝今谛听，吾今为汝分别开示，亦令将来诸有漏者获菩提果。</p>
<p>“阿难，一切众生轮回世间，由二颠倒分别见妄，当处发生，当业轮转。云何二见？一者众生别业妄见，二者众生同分妄见。</p>
<p>“云何名为别业妄见？</p>
<p>“阿难，如世间人目有赤眚，夜见灯光，别有圆影，五色重叠。于意云何？此夜灯明所现圆光，为是灯色，为当见色？阿难，此若灯色，则非眚人何不同见？而此圆影唯眚之观。若是见色，见已成色，则彼眚人见圆影者，名为何等？复次，阿难，若此圆影，离灯别有，则合傍观屏帐几筵，有圆影出。离见别有，应非眼瞩，云何眚人目见圆影？是故当知，色实在灯，见病为影。影见俱眚，见眚非病，终不应言是灯是见，于是中有非灯非见。如第二月非体非影。何以故？第二之观，捏所成故，诸有智者不应说言：此捏根元，是形非形，离见非见。此亦如是，目眚所成，今欲名谁是灯是见，何况分别非灯非见？</p>
<p>“云何名为同分妄见？</p>
<p>“阿难，此阎浮提除大海水，中间平陆有三千洲，正中大洲，东西括量，大国凡有二千三百，其余小洲在诸海中，其间或有三两百国，或一或二至于三十、四十、五十。阿难，若复此中有一小洲，只有两国，惟一国人同感恶缘，则彼小洲当土众生，睹诸一切不祥境界：或见二日，或见两月，其中乃至晕适佩玦(jué)、彗孛飞流、负耳虹蜺(ní)，种种恶相。但此国见，彼国众生本所不见，亦复不闻。</p>
<p>“阿难，吾今为汝以此二事，进退合明。阿难，如彼众生别业妄见，瞩灯光中所现圆影，虽现似境，终彼见者目眚所成。<u>眚即见劳，非色所造。然见眚者，终无见咎</u>。例汝今日以目观见山河国土及诸众生，皆是无始见病所成；见与见缘，似现前境，元我觉明，<u>见所缘眚，觉见即眚</u>。本觉明心，觉缘非眚；<u>觉所觉眚，觉非眚中，此实见见</u>。云何复名觉闻知见？是故，汝今见我及汝并诸世间十类众生，皆即见眚，非见眚者。<u>彼见真精，性非眚者，故不名见</u>。</p>
<p>“阿难，如彼众生同分妄见，例彼妄见别业一人，一病目人，同彼一国。彼见圆影，眚妄所生，此众同分所现不祥，同见业中瘴恶所起，俱是无始见妄所生。例阎浮提三千洲中，兼四大海，娑婆世界，并洎十方诸有漏国，及诸众生，同是觉明无漏妙心，<u>见闻觉知，虚妄病缘，和合妄生，和合妄死</u>。若能远离诸和合缘及不和合，则复灭除诸生死因，圆满菩提不生灭性，清净本心，本觉常住。</p>
<p>    </p>
<p>“阿难，汝虽先悟本觉妙明，性非因缘、非自然性，而犹未明如是觉元，非和合生及不和合。阿难，吾今复以前尘问汝：汝今犹以一切世间妄想和合诸因缘性，而自疑惑证菩提心和合起者，则汝今者妙净见精，为与明和，为与暗和，为与通和，为与塞和？若明和者，且汝观明，当明现前，何处杂见？见相可辨，杂何形像？若非见者，云何见明？若即见者云何见见？必见圆满，何处和明？若明圆满，不合见和，见必异明，杂则失彼性明名字。杂失明性，和明非义。彼暗与通及诸群塞，亦复如是。</p>
<p>“复次，阿难，又汝今者妙净见精，为与明合，为与暗合？为与通合，为与塞合？若明合者，至于暗时，明相已灭，此见即不与诸暗合，云何见暗？若见暗时，不与暗合，与明合者，应非见明。既不见明，云何明合，了明非暗？彼暗与通，及诸群塞，亦复如是。</p>
<p>    </p>
<p>阿难白佛言：​“世尊，如我思惟，此妙觉元与诸缘尘及心念虑非和合耶？​”</p>
<p>佛言：​“汝今又言觉非和合，吾复问汝：此妙见精非和合者，为非明和？为非暗和？为非通和？为非塞和？若非明和，则见与明必有边畔。汝且谛观，何处是明？何处是见？在见在明，自何为畔？阿难，若明际中，必无见者，则不相及，自不知其明相所在，畔云何成？彼暗与通，及诸群塞，亦复如是。</p>
<p>“又妙见精非和合者，为非明合？为非暗合？为非通合？为非塞合？若非明合，则见与明性相乖角，如耳与明了不相触。见且不知明相所在，云何甄明合非合理？彼暗与通，及诸群塞，亦复如是。</p>
<p>“阿难，汝犹未明<u>一切浮尘，诸幻化相，当处出生，随处灭尽，幻妄称相</u>。其性真为妙觉明体，如是乃至五阴、六入，从十二处至十八界，<u>因缘和合，虚妄有生；因缘别离，虚妄名灭</u>。殊不能知生灭去来，本如来藏常住妙明，不动周圆妙真如性。性真常中，求于去来、迷悟、死生，了无所得。</p>
<p>    </p>
<p>“阿难，云何五阴本如来藏妙真如性？</p>
<p>“阿难，譬如有人以清净目观晴明空，唯一精虚，迥无所有。其人无故，不动目睛，瞪以发劳，则于虚空别见狂花，复有一切狂乱非相。色阴当知，亦复如是。阿难，是诸狂花，非从空来，非从目出。如是，阿难，若空来者，既从空来，还从空入。若有出入，即非虚空。空若非空，自不容其花相起灭。如阿难体，不容阿难。若目出者，既从目出，还从目入。即此花性，从目出故，当合有见。若有见者，去既花空，旋合见眼。若无见者，出既翳空旋当翳眼。又见花时，目应无翳，云何晴空号清明眼？是故当知，<u>色阴虚妄，本非因缘，非自然性</u>。</p>
<p>“阿难，譬如有人手足宴安，百骸调适，忽如忘生，性无违顺。其人无故，以二手掌于空相摩，于二手中，妄生涩滑、冷热诸相。受阴当知，亦复如是。阿难，是诸幻触，不从空来，不从掌出。如是，阿难，若空来者，既能触掌，何不触身？不应虚空，选择来触。若从掌出，应非待合。又掌出故，合则掌知，离即触入，臂腕、骨髓应亦觉知入时踪迹。必有觉心，知出知入，自有一物，身中往来，何待合知要名为触？是故当知，受阴虚妄，本非因缘，非自然性。</p>
<p>“阿难，譬如有人，谈说酢(cù)梅，口中水出；思踏悬崖，足心酸涩。想阴当知，亦复如是。阿难，如是酢说，不从梅生，非从口入。如是，阿难，若梅生者，梅合自谈，何待人说？若从口入，自合口闻，何须待耳？若独耳闻，此水何不耳中而出？想踏悬崖，与说相类。是故当知，想阴虚妄，本非因缘，非自然性。</p>
<p>“阿难，譬如暴流，波浪相续，前际后际，不相逾越。行阴当知，亦复如是。阿难，如是流性，不因空生，不因水有，亦非水性，非离空、水。如是，阿难，若因空生，则诸十方无尽虚空，成无尽流，世界自然俱受沦溺。若因水有，则此暴流，性应非水，有、所有相，今应现在。若即水性，则澄清时，应非水体。若离空、水，空非有外，水外无流。是故当知，行阴虚妄，本非因缘，非自然性。​”</p>
<p>“阿难，譬如有人取频伽瓶，塞其两孔，满中擎空，千里远行，用饷他国。识阴当知，亦复如是。阿难，如是虚空非彼方来，非此方入。如是，阿难，若彼方来，则本瓶中，既贮空去，于本瓶地应少虚空。若此方入，开孔倒瓶，应见空出。是故当知，识阴虚妄，本非因缘，非自然性。​”</p>
<p>    </p>
<hr>
<h3 id="卷三"><a class="header" href="#卷三">卷三</a></h3>
<p>“复次，阿难，云何六入本如来藏妙真如性？</p>
<p>“阿难，即彼目睛瞪发劳者，兼目与劳同是菩提瞪发劳相。<u>因于明、暗二种妄尘，发见居中，吸此尘象，名为见性</u>。此见离彼明暗二尘，毕竟无体。如是，阿难，当知是见，非明、暗来，非于根出，不于空生。何以故？若从明来，暗即随灭，应非见暗。若从暗来，明即随灭，应无见明。若从根生，必无明、暗。如是见精，本无自性。若于空出，前瞩尘象，归当见根。又空自观，何关汝入？是故当知，眼入虚妄，本非因缘，非自然性。</p>
<p>“阿难，譬如有人以两手指急塞其耳，耳根劳故，头中作声。兼耳与劳同是菩提瞪发劳相。因于动、静二种妄尘，发闻居中，吸此尘象，名听闻性。此闻离彼动、静二尘，毕竟无体。如是，阿难，当知是闻，非动、静来，非于根出，不于空生。何以故？若从静来，动即随灭，应非闻动。若从动来，静即随灭，应无觉静。若从根生，必无动、静。如是闻体，本无自性。若于空出，有闻成性，即非虚空。又空自闻，何关汝入？是故当知，耳入虚妄，本非因缘，非自然性。</p>
<p>“阿难，譬如有人急畜其鼻，畜久成劳，则于鼻中闻有冷触。因触分别通、塞、虚、实，如是乃至诸香、臭气。兼鼻与劳同是菩提瞪发劳相。因于通、塞二种妄尘，发闻居中，吸此尘象，名嗅闻性。此闻离彼通、塞二尘，毕竟无体。当知是闻，非通、塞来，非于根出，不于空生。何以故？若从通来，塞则闻灭，云何知塞？如因塞有，通则无闻，云何发明香、臭等触？若从根生，必无通、塞。如是闻机，本无自性。若从空出，是闻自当回嗅汝鼻。空自有闻，何关汝入？是故当知，鼻入虚妄，本非因缘，非自然性。</p>
<p>“阿难，譬如有人以舌舐吻，熟舐令劳。其人若病，则有苦味，无病之人，微有甜触。由甜与苦，显此舌根，不动之时，淡性常在。兼舌与劳同是菩提瞪发劳相。因甜苦、淡，二种妄尘，发知居中，吸此尘象，名知味性。此知味性，离彼甜苦及淡二尘，毕竟无体。如是，阿难，当知如是，尝苦淡知，非甜苦来，非因淡有，又非根出，不于空生。何以故？若甜苦来，淡则知灭，云何知淡？若从淡出，甜即知亡，复云何知甜苦二相？若从舌生，必无甜淡及与苦尘。斯知味根，本无自性。若于空出，虚空自味，非汝口知。又空自知，何关汝入？是故当知，舌入虚妄，本非因缘，非自然性。</p>
<p>“阿难，譬如有人以一冷手触于热手，若冷势多，热者从冷；若热功胜，冷者从热。如是以此合觉之触，显于离知。涉势若成，因于劳触。兼身与劳同是菩提瞪发劳相。因于离、合二种妄尘，发觉居中，吸此尘象，名知觉性。此知觉体，离彼离合、违顺二尘，毕竟无体。如是，阿难，当知是觉，非离合来，非违顺有，不于根出，又非空生。何以故？若合时来，离当已灭，云何觉离？违、顺二相，亦复如是。若从根出，必无离、合、违、顺四相，则汝身知，元无自性。必于空出，空自知觉，何关汝入？是故当知，身入虚妄，本非因缘，非自然性。</p>
<p>“阿难，譬如有人劳倦则眠，睡熟便寤。<u>览尘斯忆，失忆为忘。是其颠倒生、住、异、灭。吸习中归，不相逾越，称意知根</u>。兼意与劳同是菩提瞪发劳相。<u>因于生、灭二种妄尘，集知居中，吸撮内尘，见闻逆流，流不及地，名觉知性</u>。<u>此觉知性离彼寤寐、生灭二尘，毕竟无体</u>。如是，阿难，当知如是觉知之根，非寤寐来，非生灭有，不于根出，亦非空生。何以故？若从寤来，寐即随灭，将何为寐？必生时有，灭即同无，令谁受灭？若从灭有，生即灭无，谁知生者？若从根出，寤、寐二相随身开合，离斯二体，此觉知者同于空花，毕竟无性。若从空生，自是空知，何关汝入？是故当知，意入虚妄，本非因缘，非自然性。</p>
<p>    </p>
<p>“复次，阿难，云何十二处本如来藏妙真如性？“</p>
<p>阿难，汝且观此祇陀树林及诸泉池。于意云何？此等为是色生眼见？眼生色相？阿难，若复眼根生色相者，见空非色，色性应销，销则显发一切都无；色相既无，谁明空质？空亦如是。若复色尘生眼见者，观空非色，见即销亡，亡则都无，谁明空色？<u>是故当知，见与色空，俱无处所。即色与见二处虚妄，本非因缘，非自然性</u>。</p>
<p>“阿难，汝更听此祇陀园中，食办击鼓，众集撞钟，钟鼓音声，前后相续。于意云何？此等为是声来耳边？耳往声处？阿难，若复此声来于耳边，如我乞食室罗城，在祇陀林则无有我；此声必来阿难耳处，目连、迦叶应不俱闻，何况其中一千二百五十沙门，一闻钟声，同来食处。若复汝耳往彼声边，如我归住祇陀林中，在室罗城则无有我；汝闻鼓声，其耳已往击鼓之处，钟声齐出，应不俱闻，何况其中象马牛羊种种音响。若无来往，亦复无闻。是故当知，听与音声，俱无处所。即听与声二处虚妄，本非因缘，非自然性。</p>
<p>“阿难，汝又嗅此炉中旃檀。此香若复然于一铢，室罗筏城四十里内同时闻气。于意云何？此香为复生旃檀木？生于汝鼻？为生于空？阿难，若复此香生于汝鼻，称鼻所生，当从鼻出，鼻非旃檀，云何鼻中有旃檀气？称汝闻香，当于鼻入，鼻中出香，说闻非义。若生于空，空性常恒，香应常在，何藉炉中爇(ruò)此枯木？若生于木，则此香质，因爇成烟，若鼻得闻，合蒙烟气！其烟腾空，未及遥远，四十里内云何已闻？是故当知，香、鼻与闻，俱无处所。即嗅与香二处虚妄，本非因缘，非自然性。</p>
<p>“阿难，汝常二时，众中持钵，其间或遇酥酪醍醐，名为上味。于意云何？此味为复生于空中？生于舌中？为生食中？阿难，若复此味生于汝舌，在汝口中只有一舌，其舌尔时已成酥味，遇黑石蜜应不推移。若不变移，不名知味；若变移者，舌非多体，云何多味一舌之知？若生于食，食非有识，云何自知？又食自知，即同他食，何预于汝，名味之知？若生于空，汝瞰虚空，当作何味？必其虚空若作咸味，既咸汝舌，亦咸汝面，则此界人同于海鱼。既常受咸，了不知淡，若不识淡，亦不觉咸，必无所知，云何名味？是故当知，味、舌与尝，俱无处所。即尝与味，二俱虚妄，本非因缘，非自然性。</p>
<p>“阿难，汝常晨朝以手摩头。于意云何？此摩所知，谁为能触？能为在手？为复在头？若在于手，头则无知，云何成触？若在于头，手则无用，云何名触？若各各有，则汝阿难应有二身。若头与手一触所生，则手与头当为一体，若一体者，触则无成；若二体者，触谁为在？在能非所，在所非能，不应虚空与汝成触。是故当知，觉、触与身，俱无处所。即身与触，二俱虚妄，本非因缘，非自然性。</p>
<p>“阿难，汝常意中所缘善、恶、无记三性生成法则。此法为复即心所生？为当离心，别有方所？阿难，若即心者，法则非尘，非心所缘，云何成处？若离于心，别有方所，则法自性为知？非知？知则名心，异汝非尘，同他心量？即汝即心，云何汝心更二于汝？若非知者，此尘既非色、声、香、味、离、合、冷、暖及虚空相，当于何在？今于色、空都无表示，不应人间更有空外？心非所缘，处从谁立？是故当知，法则与心，俱无处所。则意与法，二俱虚妄，本非因缘，非自然性。</p>
<p>    </p>
<p>“复次，阿难，云何十八界本如来藏妙真如性？</p>
<p>“阿难，如汝所明，眼、色为缘，生于眼识。此识为复，因眼所生，以眼为界？因色所生，以色为界？阿难，若因眼生，既无色空，无可分别，纵有汝识，欲将何用？汝见又非青黄赤白，无所表示，从何立界？若因色生，空无色时，汝识应灭，云何识知是虚空性？若色变时，汝亦识其色相迁变，汝识不迁，界从何立？从变则变，界相自无；不变则恒，既从色生，应不识知虚空所在。若兼二种，眼、色共生，合则中离，离则两合，体性杂乱，云何成界？是故当知，眼、色为缘生眼识界，三处都无。则眼与色及色界三，本非因缘，非自然性。</p>
<p>“阿难，又汝所明，耳、声为缘生于耳识。此识为复因耳所生，以耳为界？因声所生，以声为界？阿难，若因耳生，动、静二相既不现前，根不成知；必无所知，知尚无成，识何形貌？若取耳闻，无动、静故，闻无所成，云何耳形？杂色触尘，名为识界？则耳识界复从谁立？若生于声，识因声有，则不关闻；无闻则亡声相所在。识从声生，许声因闻而有声相，闻应闻识！不闻非界，闻则同声？识已被闻，谁知闻识？若无知者，终如草木。不应声、闻杂成中界。界无中位，则内外相复从何成？是故当知，耳、声为缘生耳识界，三处都无。则耳与声及声界三，本非因缘，非自然性。</p>
<p>“阿难，又汝所明，鼻、香为缘生于鼻识。此识为复因鼻所生，以鼻为界？因香所生，以香为界？阿难，若因鼻生，则汝心中以何为鼻？为取肉形双爪之相？为取嗅知动摇之性？若取肉形，肉质乃身，身知即触，名身非鼻，名触即尘，鼻尚无名，云何立界？若取嗅知，又汝心中以何为知？以肉为知，则肉之知元触非鼻。以空为知，空则自知，肉应非觉，如是则应虚空是汝；汝身非知，今日阿难应无所在。以香为知，知自属香，何预于汝？若香臭气必生汝鼻，则彼香、臭二种流气不生伊兰及旃檀木。二物不来，汝自嗅鼻，为香为臭？臭则非香，香则非臭；若香、臭二俱能闻者，则汝一人应有两鼻，对我问道有二阿难，谁为汝体？若鼻是一，香、臭无二，臭既为香，香复成臭，二性不有，界从谁立？若因香生，识因香有，如眼有见，不能观眼；因香有故，应不知香。知即非生，不知非识。香非知有，香界不成；识不知香，因界则非从香建立。既无中间，不成内外，彼诸闻性毕竟虚妄。是故当知，鼻、香为缘生鼻识界，三处都无。则鼻与香及香界三，本非因缘，非自然性。</p>
<p>“阿难，又汝所明，舌、味为缘生于舌识。此识为复因舌所生，以舌为界？因味所生，以味为界？阿难，若因舌生，则诸世间甘蔗、乌梅、黄连、石盐、细辛、姜、桂，都无有味。汝自尝舌，为甜为苦？若舌性苦，谁来尝舌？舌不自尝，孰为知觉？舌性非苦，味自不生，云何立界？若因味生，识自为味，同于舌根，应不自尝，云何识知是味非味？又一切味非一物生，味既多生，识应多体；识体若一，体必味生，咸淡甘辛和合俱生，诸变异相同为一味，应无分别。分别既无，则不名识，云何复名舌味识界？不应虚空生汝心识！舌、味和合，即于是中元无自性，云何界生？是故当知，舌、味为缘生舌识界，三处都无。则舌与味及舌界三，本非因缘，非自然性。</p>
<p>“阿难，又汝所明，身、触为缘生于身识。此识为复因身所生，以身为界？因触所生，以触为界？阿难，若因身生，必无离合二觉观缘，身何所识？若因触生，必无汝身，谁有非身知合离者？阿难，物不触知，身知有触。知身即触，知触即身。即触非身，即身非触。身、触二相元无处所，合身即为身自体性，离身即是虚空等相。内、外不成，中云何立？中不复立，内、外性空，则汝识生，从谁立界？是故当知，身、触为缘生身识界，三处都无。则身与触及身界三，本非因缘，非自然性。</p>
<p>“阿难，又汝所明，意、法为缘生于意识。此识为复因意所生，以意为界？因法所生，以法为界？阿难，若因意生，于汝意中必有所思，发明汝意，若无前法，意无所生；离缘无形，识将何用？又汝识心与诸思量兼了别性，为同为异？同意即意，云何所生？异意不同，应无所识。若无所识，云何意生？若有所识，云何识意？唯同与异二性无成，界云何立？若因法生，世间诸法不离五尘，汝观色法及诸声法、香法、味法及与触法，相状分明，以对五根，非意所摄。汝识决定依于法生，汝今谛观法法何状？若离色空、动静、通塞、合离、生灭，越此诸相，终无所得。生则色空诸法等生，灭则色空诸法等灭。所因既无，因生有识，作何形相？相状不有，界云何生？是故当知，意、法为缘生意识界，三处都无。则意与法及意界三，本非因缘，非自然性。​”</p>
<p>    </p>
<p>阿难白佛言：​“世尊，如来常说和合因缘，一切世间种种变化皆因四大和合发明。云何如来因缘、自然二俱排摈？我今不知斯义所属，惟垂哀愍，开示众生中道了义、无戏论法。​”</p>
<p>尔时，世尊告阿难言：​“汝先厌离声闻、缘觉诸小乘法，发心勤求无上菩提，故我今时为汝开示第一义谛。如何复将世间戏论、妄想因缘而自缠绕？汝虽多闻，如说药人，真药现前，不能分别，如来说为真可怜愍。汝今谛听，吾当为汝分别开示，亦令当来修大乘者通达实相。​” 阿难默然承佛圣旨。</p>
<p>“阿难，如汝所言‘四大和合发明世间种种变化’。阿难，若彼大性，体非和合，则不能与诸大杂和，犹如虚空不和诸色。若和合者，同于变化，始终相成，生灭相续。生死死生，生生死死，如旋火轮，未有休息。阿难，如水成冰，冰还成水。</p>
<p>“汝观地性：粗为大地，细为微尘，至邻虚尘，析彼极微，色边际相，七分所成，更析邻虚，即实空性。阿难，若此邻虚析成虚空，当知虚空出生色相。汝今问言：由和合故，出生世间诸变化相。汝且观此一邻虚尘用几虚空和合而有？不应邻虚合成邻虚。又邻虚尘析入空者，用几色相合成虚空？若色合时，合色非空。若空合时，合空非色。色犹可析，空云何合？汝元不知，<u>如来藏中，性色真空，性空真色，清净本然，周遍法界；随众生心，应所知量，循业发现</u>。<u>世间无知，惑为因缘及自然性，皆是识心分别计度，但有言说，都无实义</u>。</p>
<p>“阿难，<u>火性无我，寄于诸缘</u>。汝观城中未食之家，欲炊爨时，手执阳燧，日前求火。阿难，名<u>和合者，如我与汝一千二百五十比丘，今为一众。众虽为一，诘其根本，各各有身</u>，皆有所生氏族名字。如舍利弗婆罗门种姓，优楼频螺迦叶波种，乃至阿难瞿昙种姓。阿难，若此火性因和合有，彼手执镜于日求火，此火为从镜中而出？为从艾出？为于日来？阿难，若日来者，自能烧汝手中之艾，来处林木皆应受焚。若镜中出，自能于镜出然于艾，镜何不镕？纡汝手执尚无热相，云何融泮？若生于艾，何藉日、镜光明相接，然后火生？汝又谛观，镜因手执，日从天来，艾本地生，火从何方游历于此？日、镜相远，非和非合，不应火光无从自有。汝犹不知，<u>如来藏中，性火真空，性空真火，清净本然，周遍法界，随众生心，应所知量</u>。阿难，当知世人一处执镜，一处火生，遍法界执，满世间起。起遍世间，宁有方所？循业发现。世间无知，惑为因缘及自然性，皆是识心分别计度，但有言说，都无实义。</p>
<p>“阿难，<u>水性不定，流息无恒</u>。如室罗城迦毗罗仙、斫迦罗仙及钵头摩、诃萨多等诸大幻师，求太阴精，用和幻药。是诸师等于白月昼手执方诸，承月中水。此水为复从珠中出？空中自有？为从月来？阿难，若从月来，尚能远方令珠出水，所经林木皆应吐流。流则何待方诸所出？不流，明水非从月降。若从珠出，则此珠中常应流水，何待中宵承白月昼？若从空生，空性无边，水当无际，从人洎天皆同滔溺，云何复有水陆空行？汝更谛观，月从天陟(zhì)，珠因手持，承珠水盘本人敷设，水从何方流注于此？月珠相远，非和非合，不应水精无从自有。汝尚不知，如来藏中，性水真空，性空真水。清净本然，周遍法界，随众生心，应所知量。一处执珠，一处水出，遍法界执，满法界生。生满世间，宁有方所？循业发现。世间无知，惑为因缘及自然性，皆是识心分别计度，但有言说，都无实义。</p>
<p>“阿难，<u>风性无体，动静不常</u>。汝常整衣，入于大众，僧伽梨角动及旁人，则有微风拂被人面。此风为复出袈裟角？发于虚空？生彼人面？阿难，此风若复出袈裟角，汝乃披风，其衣飞摇，应离汝体。我今说法，会中垂衣，汝看我衣，风何所在？不应衣中有藏风地。若生虚空，汝衣不动，何因无拂？空性常住，风应常生；若无风时，虚空当灭。灭风可见，灭空何状？若有生灭，不名虚空；名为虚空，云何风出？若风自生被拂之面，从彼面生，当应拂汝；自汝整衣，云何倒拂？汝审谛观，整衣在汝，面属彼人，虚空寂然，不参流动，风自谁方鼓动来此？风、空性隔，非和非合，不应风性无从自有。汝宛不知，如来藏中，性风真空，性空真风，清净本然，周遍法界，随众生心，应所知量。阿难，如汝一人微动服衣，有微风出，遍法界拂，满国土生，周遍世间，宁有方所？循业发现。世间无知，惑为因缘及自然性，皆是识心分别计度，但有言说，都无实义。</p>
<p>“阿难，<u>空性无形，因色显发</u>。如室罗城去河遥处，诸刹利种及婆罗门、毗舍、首陀兼颇罗堕、旃陀罗等新立安居，凿井求水。出土一尺，于中则有一尺虚空；如是乃至出土一丈，中间还得一丈虚空。虚空浅深，随出多少。此空为当因土所出？因凿所有？无因自生？阿难，若复此空无因自生，未凿土前，何不无碍？惟见大地，迥无通达。若因土出，则土出时，应见空入。若土先出，无空入者，云何虚空因土而出？若无出入，则应空、土，元无异因；无异则同，则土出时，空何不出？若因凿出，则凿出空，应非出土。不因凿出，凿自出土，云何见空？汝更审谛，谛审谛观，凿从人手，随方运转，土因地移，如是虚空因何所出？凿、空虚实，不相为用，非和非合，不应虚空无从自出。若此虚空性圆周遍，本不动摇，当知现前地水火风，均名五大，性真圆融，皆如来藏，本无生灭。阿难，汝心昏迷，不悟四大元如来藏。当观虚空，为出？为入？为非出入？汝全不知，<u>如来藏中，性觉真空，性空真觉</u>。清净本然，周遍法界，随众生心，应所知量。阿难，如一井空，空生一井，十方虚空，亦复如是，圆满十方，宁有方所？循业发现。世间无知，惑为因缘及自然性，皆是识心分别计度，但有言说，都无实义。</p>
<p>    </p>
<p>“阿难，<u>见觉无知，因色空有</u>。如汝今者，在祇陀林，朝明夕昏，设居中宵，白月则光，黑月便暗，则明、暗等，因见分析。此见为复与明暗相并太虚空，为同一体？为非一体？或同非同？或异非异？阿难，此见若复与明与暗及与虚空元一体者，则明与暗二体相亡，暗时无明，明时无暗。若与暗一，明则见亡，必一于明，暗时当灭。灭则云何见明、见暗？若明、暗殊，见无生灭，一云何成？若此见精与暗与明非一体者，汝离明暗及与虚空，分析见元，作何形相？离明离暗及离虚空，是见元同龟毛兔角。明、暗、虚空，三事俱异，从何立见？明、暗相背，云何或同？离三元无，云何或异？分空分见，本无边畔，云何非同？见暗见明，性非迁改，云何非异？汝更细审，微细审详，审谛审观：明从太阳，暗随黑月，通属虚空，壅归大地，如是见精，因何所出？见觉、空顽，非和非合，不应见精无从自出。若见、闻、觉、知，性圆周遍，本不动摇，当知无边不动虚空，并其动摇地、水、火、风，均名六大，性真圆融，皆如来藏，本无生灭。阿难，汝性沉沦，不悟汝之见、闻、觉、知本如来藏。汝当观此见、闻、觉、知，为生？为灭？为同？为异？为非生灭？为非同异？汝曾不知，<u>如来藏中，性见觉明，觉精明见</u>。清净本然，周遍法界，随众生心，应所知量。如一见根，见周法界，听、嗅、尝触、觉触、觉知，妙德莹然，遍周法界，圆满十虚，宁有方所？循业发现。世间无知，惑为因缘及自然性，皆是识心分别计度，但有言说，都无实义。</p>
<p>“阿难，<u>识性无源，因于六种根尘妄出</u>。汝今遍观此会圣众，用目循历。其目周视，但如镜中，无别分析；汝识于中，次第标指，此是文殊，此富楼那，此目犍连，此须菩提，此舍利弗。此识了知，为生于见？为生于相？为生虚空？为无所因，突然而出？阿难，若汝识性生于见中，如无明、暗及与色、空，四种必无，元无汝见；见性尚无，从何发识？若汝识性生于相中，不从见生，既不见明，亦不见暗，明暗不瞩，即无色空；彼相尚无，识从何发？若生于空，非相非见。非见无辨，自不能知明、暗、色、空；非相灭缘，见、闻、觉、知，无处安立。处此二非，空则同无，有非同物，纵发汝识，欲何分别？若无所因，突然而出，何不日中别识明月？汝更细详，微细详审：见托汝睛，相推前境，可状成有，不相成无，如是识缘因何所出？识动、见澄，非和非合；闻、听、觉、知，亦复如是。不应识缘，无从自出。若此识心本无所从，当知了别，见闻觉知，圆满湛然，性非从所，兼彼虚空、地、水、火、风，均名七大，性真圆融，皆如来藏，本无生灭。阿难，汝心粗浮，不悟见、闻、发明、了知，本如来藏。汝应观此六处识心为同为异？为空为有？为非同异？为非空有？汝元不知，如来藏中，<u>性识明知，觉明真识</u>。妙觉湛然，遍周法界，含吐十虚，宁有方所？循业发现。世间无知，惑为因缘及自然性，皆是识心分别计度，但有言说，都无实义。​”</p>
<p>    </p>
<p>尔时，阿难及诸大众蒙佛如来微妙开示，身心荡然，得无罣碍。是诸大众各各自知，心遍十方，见十方空如观手中所持叶物。一切世间诸所有物皆即菩提妙明元心，心精遍圆，含裹十方。反观<u>父母所生之身犹彼十方虚空之中吹一微尘，若存若亡</u>；如湛巨海，流一浮沤，起灭无从。了然自知，获本妙心，常住不灭。礼佛合掌，得未曾有。</p>
<p>于如来前，说偈赞佛：</p>
<blockquote>
<p>妙湛总持不动尊，首楞严王世希有。</p>
<p>销我亿劫颠倒想，不历僧祇获法身。</p>
<p>愿今得果成宝王，还度如是恒沙众。</p>
<p>将此深心奉尘刹，是则名为报佛恩。</p>
<p>伏请世尊为证明，五浊恶世誓先入。</p>
<p>如一众生未成佛，终不于此取泥洹。</p>
<p>大雄大力大慈悲，希更审除微细惑。</p>
<p>令我早登无上觉，于十方界坐道场。</p>
<p>舜若多性可销亡，烁迦罗心无动转。</p>
</blockquote>
<p>    </p>
<hr>
<h3 id="卷四"><a class="header" href="#卷四">卷四</a></h3>
<p>尔时，富楼那弥多罗尼子在大众中即从座起，偏袒右肩，右膝着地，合掌恭敬，而白佛言：​“大威德世尊，善为众生敷演如来第一义谛。世尊常推说法人中，我为第一。今闻如来微妙法音，犹如聋人逾百步外聆于蚊蚋，本所不见，何况得闻？佛虽宣明，令我除惑，今犹未详斯义究竟无疑惑地。世尊，如阿难辈虽则开悟，习漏未除；我等会中登无漏者，虽尽诸漏，今闻如来所说法音，尚纡疑悔。世尊，若复世间一切根、尘、阴、处、界等，皆如来藏清净本然，云何忽生山河大地诸有为相，次第迁流，终而复始？又如来说，地水火风，本性圆融，周遍法界，湛然常住。世尊，若地性遍，云何容水？水性周遍，火则不生。复云何明，水、火二性俱遍虚空，不相陵灭？世尊，地性障碍，空性虚通，云何二俱周遍法界？而我不知是义攸往，唯愿如来宣流大慈，开我迷云及诸大众。​” 作是语已，五体投地，钦渴如来无上慈诲。</p>
<p>尔时，世尊告富楼那及诸会中漏尽无学诸阿罗汉：​“如来今日普为此会宣胜义中真胜义性，令汝会中定性声闻，及诸一切未得二空、回向上乘阿罗汉等，皆获一乘寂灭场地、真阿练若、正修行处。汝今谛听，当为汝说。​” 富楼那等钦佛法音，默然承听。</p>
<p>    </p>
<p>佛言：​“富楼那，如汝所言，清净本然，云何忽生山河大地？汝常不闻如来宣说‘性觉妙明，本觉明妙’？​”</p>
<p>富楼那言：​“唯然，世尊。我常闻佛宣说斯义。​”</p>
<p>佛言：​“汝称觉明，为复性明，称名为觉？为觉不明，称为明觉？​”</p>
<p>富楼那言：​“若此不明，名为觉者，则无所明。​”</p>
<p>佛言：​“若无所明，则无明觉。有所非觉，无所非明，无明又非觉湛明性。<u>性觉必明，妄为明觉</u>。<u>觉非所明，因明立所；所既妄立，生汝妄能</u>。<u>无同异中，炽然成异；异彼所异，因异立同；同异发明，因此复立无同无异</u>。<u>如是扰乱，相待生劳，劳久发尘，自相浑浊，由是引起尘劳烦恼。起为世界，静成虚空</u>。<u>虚空为同，世界为异，彼无同异，真有为法</u>。</p>
<p>“觉明空昧，相待成摇，故有风轮执持世界。因空生摇，坚明立碍。彼金宝者，明觉立坚，故有金轮保持国土。坚觉宝成，摇明风出，风金相摩，故有火光，为变化性。宝明生润，火光上蒸，故有水轮含十方界。火腾水降，交发立坚。湿为巨海，干为洲滩。以是义故，彼大海中火光常起，彼洲滩中江河常注。水势劣火，结为高山；是故山石击则成焰，融则成水。土势劣水，抽为草木；是故林薮遇烧成土，因绞成水。交妄发生，递相为种，以是因缘，世界相续。</p>
<p>“复次，富楼那，<u>明妄非他，觉明为咎</u>。<u>所妄既立，明理不逾</u>。以是因缘，听不出声，见不超色。色、香、味、触，六妄成就，由是分开，见、觉、闻、知。同业相缠，合离成化。见明色发，明见想成。<u>异见成憎，同想成爱，流爱为种，纳想为胎</u>。交遘发生，吸引同业，故有因缘，生羯罗蓝、遏蒲昙等。胎卵湿化，随其所应。卵唯想生，胎因情有，湿以合感，化以离应。情、想、合、离，更相变易。所有受业，逐其飞沉，以是因缘，众生相续。</p>
<p>“富楼那，想爱同结，爱不能离，则诸世间父母子孙相生不断，是等则以欲贪为本。贪爱同滋，贪不能止，则诸世间卵、化、湿、胎，<u>随力强弱，递相吞食，是等则以杀贪为本</u>。<u>以人食羊，羊死为人，人死为羊</u>，如是乃至十生之类，死死生生，互来相啖，恶业俱生，穷未来际，是等则以盗贪为本。<u>汝负我命，我还汝债，以是因缘，经百千劫，常在生死</u>。<u>汝爱我心，我怜汝色，以是因缘，经百千劫，常在缠缚</u>。唯杀、盗、淫三为根本，以是因缘，业果相续。</p>
<p>“富楼那，如是三种，颠倒相续，皆是觉明明了知性，因了发相；从妄见生山河大地诸有为相，次第迁流；因此虚妄，终而复始。​”</p>
<p>    </p>
<p>富楼那言：​“若此妙觉，本妙觉明，与如来心不增不减，无状忽生山河大地诸有为相；如来今得妙空明觉，山河大地有为习漏，何当复生？​”</p>
<p>佛告富楼那：​“譬如迷人，于一聚落，惑南为北，此迷为复因迷而有，因悟所出？​”</p>
<p>富楼那言：​“如是迷人，亦不因迷，又不因悟。何以故？迷本无根，云何因迷？悟非生迷，云何因悟？​”</p>
<p>佛言：​“彼之迷人，正在迷时，倏有悟人指示令悟。富楼那，于意云何？此人纵迷，于此聚落，更生迷不？​”​</p>
<p>“不也，世尊。​”​</p>
<p>“富楼那，十方如来亦复如是。<u>此迷无本，性毕竟空</u>。昔本无迷，似有迷觉；觉迷迷灭，觉不生迷。亦如翳人见空中华，翳病若除，华于空灭。忽有愚人，于彼空华所灭空地，待华更生。汝观是人为愚为慧？​”</p>
<p>富楼那言：​“空元无华，妄见生灭。见华灭空，已是颠倒，敕令更出，斯实狂痴，云何更名如是狂人为愚为慧？​”</p>
<p>佛言：​“如汝所解，云何问言：‘诸佛如来妙觉明空，何当更出山河大地？’ 又如金矿杂于精金，其金一纯，更不成杂；如木成灰，不重为木。诸佛如来菩提涅槃，亦复如是。</p>
<p>“富楼那，又汝问言：地水火风本性圆融，周遍法界，疑水火性不相陵灭；又征虚空及诸大地，俱遍法界，不合相容。富楼那，譬如虚空，体非群相，而不拒彼诸相发挥，所以者何？富楼那，彼太虚空，日照则明，云屯则暗，风摇则动，霁澄则清，气凝则浊，土积成霾，水澄成映。于意云何？如是殊方诸有为相，为因彼生？为复空有？若彼所生，富楼那，且日照时，既是日明，十方世界同为日色，云何空中更见圆日？若是空明，空应自照，云何中宵云雾之时，不生光耀？当知是明，非日非空，不异空日。真妙觉明，亦复如是。汝以空明，则有空现；地水火风各各发明，则各各现；若俱发明，则有俱现。云何俱现？富楼那，如一水中现于日影，两人同观水中之日，东西各行，则各有日随二人去，一东一西，先无准的。不应难言：此日是一，云何各行？各日既双，云何现一？宛转虚妄，无可凭据。</p>
<p>“观相元妄，无可指陈，犹邀空华，结为空果，云何诘其相陵灭义？观性元真，惟妙觉明；妙觉明心，先非水火，云何复问不相容者？</p>
<p>“富楼那，汝以色空，相倾相夺于如来藏，而如来藏随为色空，周遍法界；是故于中，风动、空澄、日明、云暗。<u>众生迷闷，背觉合尘，故发尘劳，有世间相</u>。我以妙明不灭不生，合如来藏，而如来藏唯妙觉明，圆照法界；是故于中，一为无量，无量为一，小中现大，大中现小。不动道场，遍十方界，身含十方，无尽虚空；于一毛端，现宝王刹，坐微尘里，转大法轮。<u>灭尘合觉，故发真如妙觉明性</u>。</p>
<p>“而<u>如来藏本妙圆心，非心非空，非地非水，非风非火</u>，非眼非耳、鼻、舌、身、意，非色非声、香、味、触、法，非眼识界，如是乃至非意识界。非明、无明、明无明尽，如是乃至非老非死，非老死尽。非苦非集，非灭非道，非智非得。非檀那非尸罗，非毗梨耶非羼提，非禅那非般剌若，非波罗蜜多。如是乃至非怛闼阿竭，非阿罗诃、三耶三菩，非大涅槃，非常非乐非我非净。</p>
<p>“以是俱非世、出世故，即<u>如来藏元明心妙，即心即空，即地即水，即风即火</u>，即眼即耳、鼻、舌、身、意，即色即声、香、味、触、法，即眼识界，如是乃至即意识界。即明、无明、明无明尽；如是乃至即老即死，即老死尽。即苦即集即灭即道，即智即得。即檀那即尸罗，即毗梨耶即羼提，即禅那即般剌若，即波罗蜜多。如是乃至即怛闼阿竭，即阿罗诃、三耶三菩，即大涅槃，即常即乐即我即净。</p>
<p>“以是俱即世、出世故，即<u>如来藏妙明心元，离即离非，是即非即</u>；如何世间三有众生及出世间声闻、缘觉，以所知心测度如来无上菩提，用世语言入佛知见？譬如琴、瑟、箜篌、琵琶，虽有妙音，若无妙指，终不能发。汝与众生，亦复如是。宝觉真心各各圆满，如我按指，海印发光；汝暂举心，尘劳先起，由不勤求无上觉道，爱念小乘，得少为足。​”</p>
<p>    </p>
<p>富楼那言：​“我与如来宝觉圆明真妙净心，无二圆满，而我昔遭无始妄想，久在轮回，今得圣乘，犹未究竟。世尊诸妄一切圆灭，独妙真常；敢问如来：一切众生何因有妄，自蔽妙明，受此沦溺？​”</p>
<p>佛告富楼那：​“汝虽除疑，余惑未尽。吾以世间现前诸事今复问汝：汝岂不闻室罗城中演若达多？忽于晨朝以镜照面，爱镜中头，眉目可见，嗔责己头，不见面目，以为魑魅，无状狂走。于意云何？此人何因无故狂走？​”</p>
<p>富楼那言：​“是人心狂，更无他故。​”</p>
<p>佛言：​“妙觉明圆，本圆明妙。既称为妄，云何有因？若有所因，云何名妄？<u>自诸妄想，展转相因，从迷积迷，以历尘劫</u>。虽佛发明，犹不能返。如是迷因，因迷自有；<u>识迷无因，妄无所依，尚无有生，欲何为灭</u>？<u>得菩提者，如寤时人说梦中事</u>，心纵精明，欲何因缘取梦中物？况复无因，本无所有。如彼城中演若达多，岂有因缘自怖头走？忽然狂歇，头非外得；纵未狂歇，亦何遗失？</p>
<p>“富楼那，妄性如是，因何为在？汝但不随分别世间、业果、众生三种相续，三缘断故，三因不生，则汝心中演若达多，<u>狂性自歇，歇即菩提</u>。胜净明心，本周法界，不从人得，何藉劬(qú)劳肯綮(qìng)修证！譬如有人，于自衣中，系如意珠，不自觉知，穷露他方，乞食驰走。虽实贫穷，珠不曾失。忽有智者指示其珠，所愿从心，致大饶富，方悟神珠非从外得。​”</p>
<p>    </p>
<p>即时，阿难在大众中顶礼佛足，起立白佛：​“世尊现说杀、盗、淫业三缘断故，三因不生，心中达多，狂性自歇，歇即菩提，不从人得；斯则因缘皎然明白，云何如来顿弃因缘？我从因缘心得开悟。世尊，此义何独我等年少有学声闻，今此会中大目犍连及舍利弗、须菩提等，从老梵志，闻佛因缘，发心开悟，得成无漏。今说菩提不从因缘，则王舍城拘舍梨等所说自然，成第一义。惟垂大悲，开发迷闷。​”</p>
<p>佛告阿难：​“即如城中演若达多，狂性因缘若得除灭，则不狂性自然而出；因缘、自然，理穷于是。阿难，演若达多，头本自然，本自其然，无然非自，何因缘故怖头狂走？若自然头，因缘故狂，何不自然，因缘故失？本头不失，狂怖妄出，曾无变易，何藉因缘？本狂自然，本有狂怖，未狂之际，狂何所潜？不狂自然，头本无妄，何为狂走？若悟本头，识知狂走，因缘、自然俱为戏论。是故我言：三缘断故，即菩提心。</p>
<p>“<u>菩提心生，生灭心灭，此但生灭。灭、生俱尽，无功用道</u>。若有自然，如是则明，自然心生、生灭心灭，此亦生灭。无生灭者，名为自然。犹如世间诸相杂和，成一体者，名和合性；非和合者，称本然性。本然非然，和合非合，合然俱离，离合俱非，此句方名无戏论法。</p>
<p>“菩提涅槃，尚在遥远，非汝历劫辛勤修证。虽复忆持十方如来十二部经清净妙理，如恒河沙，只益戏论。汝虽谈说因缘、自然，决定明了，人间称汝多闻第一；以此积劫多闻熏习，不能免离摩登伽难。何须待我佛顶神咒，摩登伽心，淫火顿歇，得阿那含，于我法中，成精进林，爱河干枯，令汝解脱？是故阿难，<u>汝虽历劫忆持如来秘密妙严，不如一日修无漏业，远离世间憎爱二苦</u>。如摩登伽，宿为淫女，由神咒力，销其爱欲，法中今名性比丘尼。与罗睺罗母耶输陀罗，同悟宿因，知历世因，贪爱为苦，一念熏修无漏善故，或得出缠，或蒙授记。如何自欺，尚留观听？​”</p>
<p>    </p>
<p>阿难及诸大众闻佛示诲，疑惑销除，心悟实相，身意轻安，得未曾有。重复悲泪，顶礼佛足，长跪合掌而白佛言：​“无上大悲清净宝王，善开我心，能以如是种种因缘，方便提奖，引诸沉冥，出于苦海。世尊，我今虽承如是法音，知如来藏妙觉明心遍十方界，含育如来十方国土，清净宝严妙觉王刹。如来复责多闻无功，不逮修习。我今犹如旅泊之人，忽蒙天王赐予华屋，虽获大宅，要因门入。惟愿如来不舍大悲，示我在会诸蒙暗者，捐舍小乘，毕获如来无余涅槃本发心路；令有学者，从何摄伏畴昔攀缘，得陀罗尼，入佛知见。​” 作是语已，五体投地，在会一心，伫佛慈旨。</p>
<p>尔时，世尊哀愍会中缘觉、声闻，于菩提心未自在者，及为当来佛灭度后末法众生发菩提心，开无上乘妙修行路，宣示阿难及诸大众：​“汝等决定发菩提心，于佛如来妙三摩提不生疲倦，应当先明发觉初心二决定义。云何初心二义决定？</p>
<p>“阿难，第一义者：汝等若欲捐舍声闻，修菩萨乘，入佛知见，应当审观因地发心与果地觉，为同为异？阿难，若于因地，以生灭心为本修因，而求佛乘不生不灭，无有是处。以是义故，汝当照明<u>诸器世间，可作之法皆从变灭</u>。阿难，汝观世间可作之法，谁为不坏？然终不闻烂坏虚空。何以故？空非可作，由是始终无坏灭故。则汝身中，坚相为地，润湿为水，暖触为火，动摇为风。由此四缠，分汝湛圆妙觉明心，为视为听，为觉为察，从始入终，五叠浑浊。</p>
<p>“云何为浊？阿难，譬如清水，清洁本然，即彼尘土灰沙之伦，本质留碍，二体法尔性不相循。有世间人，取彼土尘，投于净水，土失留碍，水亡清洁，容貌汩然，名之为浊。汝浊五重，亦复如是。</p>
<p>“阿难，汝见虚空遍十方界，空、见不分。有空无体，有见无觉，相织妄成，是第一重，名为劫浊。汝身现抟四大为体，见闻觉知，壅令留碍，水火风土，旋令觉知，相织妄成，是第二重，名为见浊。又汝心中忆识诵习，性发知见，容现六尘，离尘无相，离觉无性，相织妄成，是第三重，名烦恼浊。又汝朝夕生灭不停，知见每欲留于世间，业运每常迁于国土，相织妄成，是第四重，名众生浊。汝等见闻，元无异性，众尘隔越，无状异生，性中相知，用中相背，同、异失准，相织妄成，是第五重，名为命浊。</p>
<p>“阿难，汝今欲令见闻觉知远契如来常乐我净，应当先择死生根本，依不生灭圆湛性成。以湛旋其虚妄灭生，伏还元觉；得元明觉无生灭性，为因地心，然后圆成果地修证。如澄浊水，贮于静器，静深不动，沙土自沉，清水现前，名为初伏客尘烦恼。去泥纯水，名为永断根本无明。明相精纯，一切变现，不为烦恼，皆合涅槃清净妙德。</p>
<p>“第二义者，汝等必欲发菩提心，于菩萨乘生大勇猛，决定弃捐诸有为相，应当审详烦恼根本。此无始来，发业润生，谁作谁受？阿难，汝修菩提，若不审观烦恼根本，则不能知虚妄根尘何处颠倒；处尚不知，云何降伏，取如来位？阿难，汝观世间解结之人，不见所结，云何知解？不闻虚空被汝隳裂，何以故？空无形相，无结解故。则汝现前<u>眼、耳、鼻、舌及与身、心，六为贼媒，自劫家宝。由此无始众生世界，生缠缚故，于器世间不能超越</u>。</p>
<p>“阿难，云何名为众生世界？世为迁流，界为方位。汝今当知，东、西、南、北、东南、西南、东北、西北、上、下为界，过去、未来、现在为世。方位有十，流数有三。一切众生，织妄相成，身中贸迁，世、界相涉。而此界性，设虽十方，定位可明，世间只目东西南北，上、下无位，中无定方。四数必明，与世相涉，三四四三，宛转十二。流变三叠，一十百千。总括始终，六根之中各各功德有千二百。</p>
<p>“阿难，汝复于中克定优劣。如眼观见，后暗前明，前方全明，后方全暗，左右旁观三分之二。统论所作，功德不全，三分言功，一分无德，当知眼唯八百功德。如耳周听，十方无遗，动若迩遥，静无边际，当知耳根圆满一千二百功德。如鼻嗅闻，通出入息，有出有入，而阙中交。验于鼻根，三分阙一，当知鼻唯八百功德。如舌宣扬，尽诸世间、出世间智，言有方分，理无穷尽，当知舌根圆满一千二百功德。如身觉触，识于违顺，合时能觉，离中不知。离一合双，验于身根，三分阙一，当知身唯八百功德。如意默容十方三世一切世间、出世间法，唯圣与凡无不包容，尽其涯际，当知意根圆满一千二百功德。</p>
<p>“阿难，汝今欲逆生死欲流，返穷流根，至不生灭；当验此等六受用根，谁合谁离？谁深谁浅？谁为圆通？谁不圆满？若能于此悟圆通根，逆彼无始织妄业流，得循圆通，与不圆根，日劫相倍。我今备显六湛圆明本所功德，数量如是。随汝详择其可入者，吾当发明，令汝增进。十方如来于十八界一一修行，皆得圆满无上菩提，于其中间亦无优劣。但汝下劣，未能于中圆自在慧，故我宣扬，令汝但于一门深入；入一无妄，彼六知根一时清净。​”</p>
<p>    </p>
<p>阿难白佛言：​“世尊，云何逆流、深入一门，能令六根一时清净？​”</p>
<p>佛告阿难：​“汝今已得须陀洹果，已灭三界众生世间见所断惑，然犹未知根中积生无始虚习，彼习要因修所断得；何况此中，生住异灭分剂头数！今汝且观现前六根，为一为六？阿难，若言一者，耳何不见？目何不闻？头奚不履？足奚无语？若此六根决定成六，如我今会与汝宣扬微妙法门，汝之六根谁来领受？​”</p>
<p>阿难言：​“我用耳闻。​”</p>
<p>佛言：​“汝耳自闻，何关身、口？口来问义，身起钦承。是故应知，非一终六，非六终一；终不汝根，元一元六。阿难，<u>当知是根，非一非六，由无始来颠倒沦替，故于圆湛，一六义生</u>。汝须陀洹，虽得六销，犹未亡一。如太虚空，参合群器，由器形异，名之异空；除器观空，说空为一。彼太虚空，云何为汝成同、不同？何况更名是一、非一？则汝了知六受用根，亦复如是。</p>
<p>“<u>由明、暗等二种相形，于妙圆中，黏湛发见，见精映色，结色成根</u>。根元目为清净四大，因名眼体，如蒲萄朵，浮根四尘，流逸奔色。由动、静等二种相击，于妙圆中黏湛发听，听精映色，卷声成根。根元目为清净四大，因名耳体，如新卷叶，浮根四尘，流逸奔声。由通、塞等二种相发，于妙圆中黏湛发嗅，嗅精映香，纳香成根。根元目为清净四大，因名鼻体，如双垂爪，浮根四尘，流逸奔香。</p>
<p>“由恬、变等二种相参，于妙圆中黏湛发尝，尝精映味，绞味成根。根元目为清净四大，因名舌体，如初偃月，浮根四尘，流逸奔味。由离、合等二种相摩，于妙圆黏湛发觉，觉精映触，抟触成根。根元目为清净四大，因名身体，如腰鼓颡，浮根四尘，流溢奔触。<u>由生、灭等二种相续，于妙圆中黏湛发知，知精映法，揽法成根</u>。根元目为清净四大，因名意思，如幽室见，浮根四尘，流逸奔法。</p>
<p>“阿难，如是六根，由彼觉明，有明明觉，失彼精了，黏妄发光。是以汝今，<u>离明离暗，无有见体；离动离静，元无听质</u>；无通无塞，嗅性不生；非变非恬，尝无所出；不离不合，觉触本无；<u>无灭无生，了知安寄</u>？<u>汝但不循动、静、合、离、恬、变、通、塞、生、灭、明、暗，如是十二诸有为相；随拔一根，脱黏内伏，伏归元真，发本明耀</u>。耀性发明，诸余五黏应拔圆脱。</p>
<p>“不由前尘所起知见，明不循根，寄根明发，由是六根互相为用。阿难，汝岂不知今此会中，阿那律陀无目而见，跋难陀龙无耳而听，殑伽神女非鼻闻香，骄梵钵提异舌知味，舜若多神无身觉触，如来光中映令暂见，既为风质，其体元无；诸灭尽定得寂声闻，如此会中摩诃迦叶，久灭意根，圆明了知，不因心念。</p>
<p>“阿难，今汝诸根，若圆拔已，内莹发光，如是浮尘及器世间诸变化相，如汤销冰，应念化成无上知觉。阿难，如彼世人聚见于眼，若令急合，暗相现前，六根黯然，头足相类。<u>彼人以手循体外绕，彼虽不见，头足一辨，知觉是同</u>。缘见因明，暗成无见；不明自发，则诸暗相永不能昏。根、尘既销，云何觉明不成圆妙？​”</p>
<p>    </p>
<p>阿难白佛言：​“世尊，如佛说言：‘因地觉心欲求常住，要与果位名目相应。’ 世尊，如果位中，菩提、涅槃、真如、佛性、庵摩罗识、空如来藏、大圆镜智，是七种名；称谓虽别，清净圆满，体性坚凝，如金刚王，常住不坏。若此见听离于明、暗、动、静、通、塞，毕竟无体，犹如念心离于前尘，本无所有；云何将此毕竟断灭，以为修因，欲获如来七常住果？世尊，若离明、暗，见毕竟空，如无前尘，念自性灭；进退循环，微细推求，本无我心及我心所，将谁立因，求无上觉？如来先说湛精圆常，违越诚言，终成戏论。云何如来真实语者？惟垂大慈，开我蒙吝。​”</p>
<p>佛告阿难：​“汝学多闻，未尽诸漏。心中徒知颠倒所因，真倒现前，实未能识。恐汝诚心犹未信伏，吾今试将尘俗诸事，当除汝疑。​”</p>
<p>即时，如来敕罗睺罗击钟一声，问阿难言：​“汝今闻不？​”</p>
<p>阿难、大众俱言：​“我闻。​”</p>
<p>钟歇无声，佛又问言：​“汝今闻不？​”</p>
<p>阿难、大众俱言：​“不闻。​”</p>
<p>时罗睺罗又击一声，佛又问言：​“汝今闻不？​”</p>
<p>阿难、大众又言：​“俱闻。​”</p>
<p>佛问阿难：​“汝云何闻？云何不闻？​”</p>
<p>阿难、大众俱白佛言：​“钟声若击，则我得闻。击久声销，音响双绝，则名无闻。​”</p>
<p>如来又敕罗睺击钟，问阿难言：​“汝今声不？​”</p>
<p>阿难、大众俱言：​“有声。​”</p>
<p>少选声销，佛又问言：​“尔今声不？​”</p>
<p>阿难、大众答言：​“无声。​”</p>
<p>有顷，罗睺更来撞钟。佛又问言：​“尔今声不？​”</p>
<p>阿难、大众俱言：​“有声。​”</p>
<p>佛问阿难：​“汝云何声？云何无声？​”</p>
<p>阿难、大众俱白佛言：​“钟声若击，则名有声，击久声销，音响双绝，则名无声。​”</p>
<p>佛语阿难及诸大众：​“汝今云何自语矫乱？​”</p>
<p>大众、阿难俱时问佛：​“我今云何名为矫乱？​”</p>
<p>佛言：​“我问汝闻，汝则言闻。又问汝声，汝则言声。唯闻与声，报答无定，如是云何不名矫乱？阿难，声销无响，汝说无闻；若实无闻，闻性已灭，同于枯木，钟声更击，汝云何知？<u>知有知无，自是声尘或无或有，岂彼闻性为汝有无</u>？闻实云无，谁知无者？是故，阿难，声于闻中自有生灭，非为汝闻声生声灭，令汝闻性为有为无。汝尚颠倒，惑声为闻，何怪昏迷，以常为断？终不应言，离诸动、静、闭、塞、开、通，说闻无性。</p>
<p>“如重睡人，眠熟床枕，<u>其家有人，于彼睡时捣练舂米。其人梦中闻舂捣声，别作他物，或为击鼓，或为撞钟</u>。即于梦时自怪其钟为木石响。于时忽寤，遄(chuán)知杵音，自告家人，我正梦时，惑此舂音将为鼓响。阿难，是人梦中岂忆静、摇、开、闭、通、塞？<u>其形虽寐，闻性不昏</u>。纵汝形销，命光迁谢，此性云何为汝销灭！</p>
<p>“以诸众生<u>从无始来，循诸色声，逐念流转，曾不开悟性净妙常，不循所常，逐诸生灭</u>。由是生生杂染流转。<u>若弃生灭，守于真常，常光现前，根、尘、识心应时销落</u>。<u>想相为尘，识情为垢，二俱远离，则汝法眼应时清明</u>，云何不成无上知觉？​”</p>
<p>    </p>
<hr>
<h3 id="卷五"><a class="header" href="#卷五">卷五</a></h3>
<p>阿难白佛言：​“世尊，如来虽说第二义门，今观世间解结之人，若不知其所结之元，我信是人终不能解。世尊，我及会中有学声闻亦复如是，从无始际与诸无明，俱灭俱生，虽得如是多闻善根，名为出家，犹隔日疟。唯愿大慈，哀愍沦溺，今日身心云何是结？从何名解？亦令未来苦难众生得免轮回，不落三有。​” 作是语已，普及大众五体投地，雨泪翘诚，伫佛如来无上开示。</p>
<p>尔时世尊，怜愍阿难及诸会中诸有学者，亦为未来一切众生为出世因，作将来眼；以阎浮檀紫金光手摩阿难顶。即时十方普佛世界六种震动，微尘如来住世界者，各有宝光从其顶出，其光同时于彼世界来祇陀林，灌如来顶。是诸大众，得未曾有。</p>
<p>于是阿难及诸大众，俱闻十方微尘如来异口同音告阿难言：​“善哉，阿难！汝欲识知俱生无明，<u>使汝轮转，生死结根，唯汝六根，更无他物</u>。汝复欲知无上菩提，<u>令汝速证安乐解脱、寂静、妙常，亦汝六根，更非他物</u>。​”</p>
<p>阿难虽闻如是法音，心犹未明，稽首白佛：​“云何令我生死轮回、安乐妙常，同是六根，更非他物？​”</p>
<p>佛告阿难：​“<u>根、尘同源，缚、脱无二</u>，识性虚妄，犹如空华。阿难，<u>由尘发知，因根有相，相、见无性，同于交芦</u>。是故汝今，<u>知见立知，即无明本；知见无见，斯即涅槃</u>、无漏真净，云何是中更容他物？​”</p>
<p>尔时，世尊欲重宣此义而说偈言：</p>
<blockquote>
<p>真性有为空，<u>缘生故如幻</u>；</p>
<p>无为无起灭，不实如空华。</p>
<p>言妄显诸真，妄真同二妄；</p>
<p>犹非真非真，云何见所见？</p>
<p>中间无实性，是故若交芦；</p>
<p>结解同所因，圣凡无二路。</p>
<p>汝观交中性，空有二俱非；</p>
<p>迷晦即无明，发明便解脱。</p>
<p>解结因次第，六解一亦亡；</p>
<p>根选择圆通，入流成正觉。</p>
<p>陀那微细识，习气成暴流；</p>
<p>真非真恐迷，我常不开演。</p>
<p><u>自心取自心，非幻成幻法</u>；</p>
<p>不取无非幻，非幻尚不生，幻法云何立？</p>
<p>是名妙莲华，金刚王宝觉；</p>
<p>如幻三摩提，弹指超无学。</p>
<p>此阿毗达磨，十方薄伽梵，一路涅槃门。</p>
</blockquote>
<p>于是，阿难及诸大众闻佛如来无上慈诲，祇夜、伽陀，杂糅精莹，妙理清彻，心目开明，叹未曾有。</p>
<p>    </p>
<p>阿难合掌顶礼白佛：​“我今闻佛无遮大悲，性净妙常真实法句，心犹未达六解一亡舒结伦次。惟垂大慈，再愍斯会及与将来，施以法音，洗涤沉垢。​”</p>
<p>即时，如来于师子座，整涅槃僧，敛僧伽梨，揽七宝几，引手于几，取劫波罗天所奉华巾，于大众前绾成一结，示阿难言：​“此名何等？​”</p>
<p>阿难、大众俱白佛言：​“此名为结。​”</p>
<p>于是如来绾叠华巾又成一结，重问阿难：​“此名何等？​”</p>
<p>阿难、大众又白佛言：​“此亦名结。​”</p>
<p>如是伦次绾叠华巾，总成六结。一一结成，皆取手中所成之结，持问阿难：​“此名何等？​”</p>
<p>阿难、大众亦复如是次第酬佛：​“此名为结。​”</p>
<p>佛告阿难：​“我初绾巾，汝名为结。此叠华巾先实一条，第二、第三，云何汝曹复名为结？​”</p>
<p>阿难白佛言：​“世尊，此宝叠华，缉绩成巾，虽本一体，如我思惟：如来一绾，得一结名；若百绾成，终名百结；何况此巾只有六结，终不至七，亦不停五。云何如来只许初时，第二、第三，不名为结？​”</p>
<p>佛告阿难：​“此宝华巾，汝知此巾元止一条，我六绾时，名有六结。汝审观察：巾体是同，因结有异？于意云何？初绾结成，名为第一；如是乃至第六结生，吾今欲将第六结名，成第一不？​”</p>
<p>​“不也，世尊。六结若存，斯第六名，终非第一。纵我历生尽其明辩，如何令是六结乱名？​”</p>
<p>佛言：​“如是！<u>六结不同，循顾本因，一巾所造</u>。令其杂乱，终不得成。则汝六根，亦复如是：<u>毕竟同中，生毕竟异</u>。​”</p>
<p>佛告阿难：​“汝必嫌此六结不成，愿乐一成，复云何得？​”</p>
<p>阿难言：​“<u>此结若存，是非蜂起，于中自生，此结非彼，彼结非此</u>。如来今日，若总解除，结若不生，则无彼此，尚不名一，六云何成？​”</p>
<p>佛言：​“六解一亡，亦复如是。<u>由汝无始心性狂乱，知见妄发，发妄不息，劳见发尘</u>。如劳目睛，则有狂华，于湛精明无因乱起。一切世间，山河大地、生死、涅槃，皆即狂劳颠倒华相。​”</p>
<p>阿难言：​“此劳同结，云何解除？​”</p>
<p>如来以手将所结巾偏掣其左，问阿难言：​“如是解不？​”​</p>
<p>“不也，世尊。​”</p>
<p>旋复以手偏牵右边，又问阿难：​“如是解不？​”​</p>
<p>“不也，世尊。​”</p>
<p>佛告阿难：​“吾今以手左右各牵，竟不能解。汝设方便，云何解成？​”</p>
<p>阿难白佛言：​“世尊，当于结心，解即分散。​”</p>
<p>佛告阿难：​“如是，如是。若欲除结，当于结心。阿难，我说佛法从因缘生，非取世间和合粗相；如来发明世、出世法，知其本因，随所缘出；如是乃至恒沙界外一滴之雨，亦知头数。现前种种，松直、棘曲，鹄白、乌玄，皆了元由。是故，阿难，随汝心中选择六根，根结若除，尘相自灭，诸妄销亡，不真何待！”</p>
<p>“阿难，吾今问汝，此劫波罗巾六结现前，同时解萦，得同除不？​”​</p>
<p>“不也，世尊。是结本以次第绾生，今日当须次第而解。六结同体，结不同时，则结解时，云何同除？​”</p>
<p>佛言：​“六根解除，亦复如是。此根初解，先得<u>人空</u>；空性圆明，成<u>法解脱</u>；解脱法已，俱空不生；是名菩萨从三摩地得<u>无生忍</u>。​”</p>
<p>    </p>
<p>阿难及大众蒙佛开示，慧觉圆通，得无疑惑；一时合掌，顶礼双足，而白佛言：​“我等今日身心皎然，快得无碍，虽复悟知一六亡义，然犹未达圆通本根。世尊，我辈飘零，积劫孤露，何心何虑预佛天伦，如失乳儿，忽遇慈母。若复因此际会道成，所得密言，还同本悟，则与未闻无有差别。惟垂大悲，惠我秘严，成就如来最后开示。​” 作是语已，五体投地，退藏密机，冀佛冥授。</p>
<p>尔时，世尊普告众中诸大菩萨及诸漏尽大阿罗汉：​“汝等菩萨及阿罗汉，生我法中，得成无学。吾今问汝：最初发心，悟十八界，谁为圆通？从何方便，入三摩地？​”</p>
<ul>
<li>
<p>时㤭陈那五比丘即从座起，顶礼佛足而白佛言：​“我在鹿苑及于鸡园，观见如来，最初成道，于佛音声，悟明四谛。佛问比丘，我初称解，如来印我名阿若多。妙音密圆，我于音声得阿罗汉。佛问圆通，如我所证，音声为上。​”</p>
</li>
<li>
<p>优波尼沙陀即从座起，顶礼佛足而白佛言：​“我亦观佛，最初成道。观不净相，生大厌离，悟诸色性。<u>以从不净、白骨、微尘，归于虚空，空、色二无，成无学道</u>。如来印我名尼沙陀。尘色既尽，妙色密圆，我从色相得阿罗汉。佛问圆通，如我所证，色因为上。​”</p>
</li>
<li>
<p>香严童子即从座起，顶礼佛足而白佛言：​“我闻如来教我谛观诸有为相。我时辞佛，宴晦清斋，见诸比丘烧沉水香，香气寂然，来入鼻中。<u>我观此气，非木、非空、非烟、非火，去无所著，来无所从，由是意销，发明无漏</u>。如来印我得香严号。尘气倏灭，妙香密圆。我从香严得阿罗汉。佛问圆通，如我所证，香严为上。​”</p>
</li>
<li>
<p>药王、药上二法王子，并在会中五百梵天，即从座起，顶礼佛足而白佛言：​“我无始劫为世良医，口中尝此娑婆世界草、木、金、石，名数凡有十万八千，如是悉知苦、酢、咸、淡、甘、辛等味，并诸和合、俱生、变异，是冷是热，有毒无毒，悉能遍知。承事如来，<u>了知味性非空非有，非即身心、非离身心</u>，分别味因，从是开悟。蒙佛如来印我昆季药王、药上二菩萨名，今于会中为法王子，因味觉明，位登菩萨。佛问圆通，如我所证，味因为上。​”</p>
</li>
<li>
<p>跋陀婆罗并其同伴十六开士即从座起，顶礼佛足而白佛言：​“我等先于威音王佛闻法出家，于浴僧时随例入室，忽悟水因：<u>既不洗尘，亦不洗体，中间安然，得无所有</u>。宿习无忘，乃至今时从佛出家，令得无学。彼佛名我跋陀婆罗，妙触宣明，成佛子住。佛问圆通，如我所证，触因为上。​”</p>
</li>
<li>
<p>摩诃迦叶及紫金光比丘尼等，即从座起，顶礼佛足而白佛言：​“我于往劫，于此界中，有佛出世，名日月灯，我得亲近，闻法修学。佛灭度后，供养舍利，然灯续明，以紫光金涂佛形像；自尔已来，世世生生，身常圆满紫金光聚。此紫金光比丘尼等即我眷属，同时发心。<u>我观世间，六尘变坏，唯以空寂，修于灭尽，身心乃能度百千劫，犹如弹指</u>。我以空法成阿罗汉，世尊说我头陀为最，妙法开明，销灭诸漏。佛问圆通，如我所证，法因为上。​”</p>
</li>
<li>
<p>阿那律陀即从座起，顶礼佛足而白佛言：​“我初出家，常乐睡眠，如来诃我为畜生类。我闻佛诃，啼泣自责，七日不眠，失其双目。世尊示我乐见照明金刚三昧。我不因眼，观见十方，精真洞然，如观掌果。如来印我成阿罗汉。佛问圆通，如我所证，旋见循元，斯为第一。​”</p>
</li>
<li>
<p>周利槃特迦即从座起，顶礼佛足而白佛言：​“我阙诵持，无多闻性。最初值佛，闻法出家，忆持如来一句伽陀，于一百日，得前遗后，得后遗前。佛愍我愚，教我安居，调出入息。<u>我时观息，微细穷尽，生住异灭，诸行刹那；其心豁然，得大无碍</u>，乃至漏尽，成阿罗汉，住佛座下，印成无学。佛问圆通，如我所证，反息循空，斯为第一。​”</p>
</li>
<li>
<p>㤭梵钵提即从座起，顶礼佛足而白佛言：​“我有口业，于过去劫轻弄沙门，世世生生有牛呞病。如来示我一味清净心地法门，我得灭心，入三摩地。观味之知，非体非物，应念得超世间诸漏；<u>内脱身心，外遗世界，远离三有，如鸟出笼；离垢销尘，法眼清净</u>，成阿罗汉。如来亲印，登无学道。佛问圆通，如我所证，还味旋知，斯为第一。​”</p>
</li>
<li>
<p>毕陵伽婆蹉即从座起，顶礼佛足而白佛言：​“我初发心从佛入道，数闻如来说世间不可乐事。乞食城中，心思法门，不觉路中毒刺伤足，举身疼痛。<u>我念有知，知此深痛；虽觉觉痛，觉清净心无痛痛觉。我又思惟，如是一身，宁有双觉？摄念未久，身心忽空</u>，三七日中诸漏虚尽，成阿罗汉，得亲印记，发明无学。佛问圆通，如我所证，纯觉遗身，斯为第一。​”</p>
</li>
<li>
<p>须菩提即从座起，顶礼佛足而白佛言：​“我旷劫来，心得无碍，自忆受生如恒河沙。初在母胎，即知空寂，如是乃至十方成空，亦令众生证得空性。蒙如来发性觉真空，空性圆明，得阿罗汉，顿入如来宝明空海，同佛知见，印成无学；解脱性空，我为无上。佛问圆通，如我所证，诸相入非，非所非尽，旋法归无，斯为第一。​”</p>
</li>
<li>
<p>舍利弗即从座起，顶礼佛足而白佛言：​“我旷劫来，心见清净，如是受生如恒河沙，世、出世间种种变化，一见则通，获无障碍。我于路中逢迦叶波兄弟相逐，宣说因缘，悟心无际，从佛出家，见觉明圆，得大无畏，成阿罗汉，为佛长子。从佛口生，从法化生。佛问圆通，如我所证，心见发光，光极知见，斯为第一。​”</p>
</li>
<li>
<p>普贤菩萨即从座起，顶礼佛足而白佛言：​“我已曾与恒沙如来为法王子，十方如来，教其弟子菩萨根者，修普贤行，从我立名。世尊，我用心闻，分别众生所有知见；若于他方恒沙界外有一众生心中发明普贤行者，我于尔时乘六牙象，分身百千，皆至其处，纵彼障深，未得见我，我与其人暗中摩顶，拥护安慰，令其成就。佛问圆通，我说本因，心闻发明，分别自在，斯为第一。​”</p>
</li>
<li>
<p>孙陀罗难陀即从座起，顶礼佛足而白佛言：​“我初出家，从佛入道，虽具戒律，于三摩地心常散动，未获无漏。世尊教我及拘絺罗，<u>观鼻端白。我初谛观，经三七日，见鼻中气出入如烟，身心内明，圆洞世界，遍成虚净，犹如琉璃；烟相渐销，鼻息成白，心开漏尽，诸出入息化为光明，照十方界</u>，得阿罗汉，世尊记我当得菩提。佛问圆通，我以销息，息久发明，明圆灭漏，斯为第一。​”</p>
</li>
<li>
<p>富楼那弥多罗尼子即从座起，顶礼佛足而白佛言：​“我旷劫来，辩才无碍，宣说苦、空，深达实相；如是乃至恒沙如来秘密法门，我于众中微妙开示，得无所畏。世尊知我有大辩才，以音声轮教我发扬。我于佛前助佛转轮，因师子吼成阿罗汉，世尊印我说法无上。佛问圆通，我以法音降伏魔怨，销灭诸漏，斯为第一。​”</p>
</li>
<li>
<p>优波离即从座起，顶礼佛足而白佛言：​“我亲随佛逾城出家，亲观如来六年勤苦，亲见如来，降伏诸魔，制诸外道，解脱世间贪欲诸漏。<u>承佛教戒，如是乃至三千威仪、八万微细，性业、遮业，悉皆清净，身心寂灭</u>，成阿罗汉。我是如来众中纲纪，亲印我心，持戒修身，众推为上。佛问圆通，<u>我以执身，身得自在；次第执心，心得通达，然后身心一切通利</u>，斯为第一。​”</p>
</li>
<li>
<p>大目犍连即从座起，顶礼佛足而白佛言：​“我初于路乞食，逢遇优楼频螺、伽耶、那提三迦叶波，宣说如来因缘深义，我顿发心，得大通达。如来惠我袈裟著身，须发自落。我游十方，得无罣碍；神通发明，推为无上，成阿罗汉。宁唯世尊，十方如来叹我神力，圆明清净，自在无畏。佛问圆通，我以旋湛，心光发宣，如澄浊流，久成清莹，斯为第一。​”</p>
</li>
<li>
<p>乌刍瑟摩于如来前，合掌顶礼佛之双足，而白佛言：​“我常先忆久远劫前，性多贪欲。有佛出世名曰空王，<u>说多淫人，成猛火聚，教我遍观百骸四肢诸冷暖气，神光内凝，化多淫心成智慧火</u>。从是诸佛皆呼召我名为火头。我以火光三昧力故，成阿罗汉，心发大愿，诸佛成道，我为力士，亲伏魔怨。佛问圆通，我以谛观身心暖触，无碍流通，诸漏既销，生大宝焰，登无上觉，斯为第一。​”</p>
</li>
<li>
<p>持地菩萨即从座起，顶礼佛足而白佛言：​“我念往昔普光如来出现于世，我为比丘，常于一切要路、津口、田地险隘，有不如法，妨损车马，我皆平填，或作桥梁，或负沙土。如是勤苦，经无量佛出现于世。或有众生于阛(huán)阓(huì)处要人擎物，我先为擎，至其所诣，放物即行，不取其直。毗舍浮佛现在世时，世多饥荒，我为负人，无问远近，惟取一钱。或有车牛被于泥溺，我有神力为其推轮，拔其苦恼。时国大王延佛设斋，我于尔时，平地待佛。毗舍如来摩顶谓我：‘<u>当平心地，则世界地一切皆平</u>。’ 我即心开，<u>见身微尘与造世界所有微尘，等无差别</u>。微尘自性，不相触摩，乃至刀兵，亦无所触。<u>我于法性，悟无生忍</u>，成阿罗汉，回心今入菩萨位中。闻诸如来宣妙莲花，佛知见地，我先证明，而为上首。佛问圆通，<u>我以谛观身界二尘，等无差别，本如来藏，虚妄发尘，尘销智圆，成无上道</u>，斯为第一。​”</p>
</li>
<li>
<p>月光童子即从座起，顶礼佛足而白佛言：​“我忆往昔恒河沙劫，有佛出世，名为水天，教诸菩萨修习水观，入三摩地。观于身中，水性无夺。初从涕唾，如是穷尽津液精血，大小便利，身中旋复，水性一同。<u>见水身中与世界外，浮幢王刹，诸香水海，等无差别</u>。我于是时初成此观，但见其水，未得无身。当为比丘，室中安禅。我有弟子窥窗观室，唯见清水，遍在室中，了无所见。童稚无知，取一瓦砾，投于水内，激水作声，顾盼而去。我出定后，顿觉心痛，如舍利弗遭违害鬼。我自思惟，今我已得阿罗汉道，久离病缘，云何今日忽生心痛，将无退失？尔时，童子捷来我前，说如上事。我则告言：汝更见水，可即开门，入此水中，除去瓦砾。童子奉教。后入定时，还复见水，瓦砾宛然，开门除出。我后出定，身质如初。逢无量佛，如是至于山海自在通王如来，方得亡身，与十方界诸香水海，性合真空，无二无别。今于如来得童真名，预菩萨会。佛问圆通，我以水性，一味流通，得无生忍，圆满菩提，斯为第一。​”</p>
</li>
<li>
<p>琉璃光法王子即从座起，顶礼佛足而白佛言：​“我忆往昔经恒沙劫，有佛出世，名无量声，开示菩萨本觉妙明，观此世界及众生身，皆是妄缘风力所转。我于尔时，<u>观界安立，观世动时，观身动止，观心动念，诸动无二，等无差别</u>。我时觉了此群动性，来无所从，去无所至，十方微尘，颠倒众生，同一虚妄；如是乃至三千大千一世界内所有众生，如一器中贮百蚊蚋(ruì)，啾啾乱鸣，于分寸中鼓发狂闹。逢佛未几，得无生忍，尔时心开，乃见东方不动佛国，为法王子，事十方佛，身心发光，洞彻无碍。佛问圆通，我以观察风力无依，悟菩提心，入三摩地，合十方佛，传一妙心，斯为第一。​”</p>
</li>
<li>
<p>虚空藏菩萨即从座起，顶礼佛足而白佛言：​“我与如来定光佛所，得无边身。尔时，手执四大宝珠，照明十方微尘佛刹，化成虚空。又于自心现大圆镜，内放十种微妙宝光，流灌十方尽虚空际。诸幢王刹，来入镜内，涉入我身，身同虚空，不相妨碍。身能善入微尘国土，广行佛事，得大随顺。此大神力，由我谛观：<u>四大无依，妄想生灭，虚空无二，佛国本同，于同发明，得无生忍</u>。佛问圆通，我以观察虚空无边，入三摩地，妙力圆明，斯为第一。​”</p>
</li>
<li>
<p>弥勒菩萨即从座起，顶礼佛足而白佛言：​“我忆往昔经微尘劫，有佛出世，名日月灯明。我从彼佛而得出家，心重世名，好游族姓。尔时，世尊教我修习唯心识定，入三摩地。历劫已来，以此三昧事恒沙佛，求世名心歇灭无有。至然灯佛出现于世，我乃得成无上妙圆识心三昧，乃至尽空，<u>如来国土，净秽有无，皆是我心变化所现</u>。世尊，我了如是唯心识故，识性流出无量如来，今得授记，次补佛处。佛问圆通，<u>我以谛观十方唯识，识心圆明，入圆成实，远离依他及遍计执，得无生忍</u>，斯为第一。​”</p>
</li>
<li>
<p>大势至法王子与其同伦五十二菩萨即从座起，顶礼佛足而白佛言：​“我忆往昔恒河沙劫，有佛出世，名无量光。十二如来相继一劫，其最后佛名超日月光，彼佛教我念佛三昧。譬如有人，一专为忆，一人专忘，如是二人，若逢不逢，或见非见。二人相忆，二忆念深，如是乃至从生至生，同于形影，不相乖异。十方如来怜念众生，如母忆子，若子逃逝，虽忆何为？子若忆母，如母忆时，母子历生，不相违远。<u>若众生心，忆佛念佛，现前当来，必定见佛。去佛不远，不假方便，自得心开</u>。如染香人，身有香气，此则名曰香光庄严。我本因地，<u>以念佛心，入无生忍</u>；今于此界，摄念佛人，归于净土。佛问圆通，我无选择，<u>都摄六根，净念相继，得三摩地</u>，斯为第一。​”</p>
</li>
</ul>
<p>    </p>
<hr>
<h3 id="卷六"><a class="header" href="#卷六">卷六</a></h3>
<p>尔时，观世音菩萨即从座起，顶礼佛足而白佛言：​“世尊，忆念我昔无数恒河沙劫，于时有佛出现于世，名观世音。我于彼佛发菩提心，彼佛教我，从闻思修，入三摩地。</p>
<p>“<u>初于闻中，入流亡所，所入既寂，动、静二相了然不生</u>。如是渐增，<u>闻、所闻尽，尽闻不住，觉、所觉空</u>。<u>空觉极圆，空、所空灭，生灭既灭，寂灭现前</u>。忽然超越世、出世间，十方圆明，获二殊胜：一者，上合十方诸佛本妙觉心，与佛如来同一慈力；二者，下合十方一切六道众生，与诸众生同一悲仰。</p>
<p>“世尊，由我供养观音如来，蒙彼如来授我如幻闻熏闻修金刚三昧，与佛如来同慈力故，令我身成三十二应，入诸国土。世尊，</p>
<ul>
<li>
<p>若诸菩萨入三摩地，进修无漏，胜解现圆，我现佛身而为说法，令其解脱。</p>
</li>
<li>
<p>若诸有学，寂静妙明，胜妙现圆，我于彼前，现独觉身而为说法，令其解脱。</p>
</li>
<li>
<p>若诸有学，断十二缘，缘断胜性，胜妙现圆，我于彼前，现缘觉身而为说法，令其解脱。</p>
</li>
<li>
<p>若诸有学，得四谛空，修道入灭，胜性现圆，我于彼前，现声闻身而为说法，令其解脱。</p>
</li>
<li>
<p>若诸众生欲心明悟，不犯欲尘，欲身清净，我于彼前，现梵王身而为说法，令其解脱。</p>
</li>
<li>
<p>若诸众生欲为天主，统领诸天，我于彼前，现帝释身而为说法，令其成就。</p>
</li>
<li>
<p>若诸众生欲身自在，游行十方，我于彼前，现自在天身而为说法，令其成就。</p>
</li>
<li>
<p>若诸众生欲身自在，飞行虚空，我于彼前，现大自在天身而为说法，令其成就。</p>
</li>
<li>
<p>若诸众生爱统鬼神，救护国土，我于彼前，现天大将军身而为说法，令其成就。</p>
</li>
<li>
<p>若诸众生爱统世界，保护众生，我于彼前，现四天王身而为说法，令其成就。</p>
</li>
<li>
<p>若诸众生爱生天宫，驱使鬼神，我于彼前，现四天王国太子身而为说法，令其成就。</p>
</li>
<li>
<p>若诸众生乐为人王，我于彼前，现人王身而为说法，令其成就。</p>
</li>
<li>
<p>若诸众生爱主族姓，世间推让，我于彼前，现长者身而为说法，令其成就。</p>
</li>
<li>
<p>若诸众生爱谈名言，清净自居，我于彼前，现居士身而为说法，令其成就。</p>
</li>
<li>
<p>若诸众生爱治国土，剖断邦邑，我于彼前，现宰官身而为说法，令其成就。</p>
</li>
<li>
<p>若诸众生爱诸数术，摄卫自居，我于彼前，现婆罗门身而为说法，令其成就。</p>
</li>
<li>
<p>若有男子好学出家，持诸戒律，我于彼前，现比丘身而为说法，令其成就。</p>
</li>
<li>
<p>若有女人好学出家，持诸禁戒，我于彼前，现比丘尼身而为说法，令其成就。</p>
</li>
<li>
<p>若有男子乐持五戒，我于彼前，现优婆塞身而为说法，令其成就。</p>
</li>
<li>
<p>若有女子五戒自居，我于彼前，现优婆夷身而为说法，令其成就。</p>
</li>
<li>
<p>若有女人内政立身，以修家国，我于彼前，现女主身及国夫人、命妇大家而为说法，令其成就。</p>
</li>
<li>
<p>若有众生不坏男根，我于彼前，现童男身而为说法，令其成就。</p>
</li>
<li>
<p>若有处女爱乐处身，不求侵暴，我于彼前，现童女身而为说法，令其成就。</p>
</li>
<li>
<p>若有诸天乐出天伦，我现天身，而为说法，令其成就。</p>
</li>
<li>
<p>若有诸龙乐出龙伦，我现龙身，而为说法，令其成就。</p>
</li>
<li>
<p>若有药叉乐度本伦，我于彼前，现药叉身而为说法，令其成就。</p>
</li>
<li>
<p>若乾闼婆乐脱其伦，我于彼前，现乾闼婆身而为说法，令其成就。</p>
</li>
<li>
<p>若阿修罗乐脱其伦，我于彼前，现阿修罗身而为说法，令其成就。</p>
</li>
<li>
<p>若紧那罗乐脱其伦，我于彼前，现紧那罗身而为说法，令其成就。</p>
</li>
<li>
<p>若摩呼罗伽乐脱其伦，我于彼前，现摩呼罗伽身而为说法，令其成就。</p>
</li>
<li>
<p>若诸众生乐人修人，我现人身，而为说法，令其成就。</p>
</li>
<li>
<p>若诸非人，有形、无形，有想、无想，乐度其伦，我于彼前，皆现其身而为说法，令其成就。</p>
</li>
</ul>
<p>“是名妙净三十二应，入国土身，皆以三昧闻熏闻修无作妙力，自在成就。</p>
<p>“世尊，我复以此，闻熏闻修金刚三昧，无作妙力，与诸十方三世六道一切众生，同悲仰故，令诸众生，于我身心获十四种无畏功德。</p>
<ul>
<li>
<p>一者，由我不自观音，以观观者，令彼十方苦恼众生，观其音声，即得解脱。</p>
</li>
<li>
<p>二者，知见旋复，令诸众生，设入大火，火不能烧。</p>
</li>
<li>
<p>三者，观听旋复，令诸众生，大水所漂，水不能溺。</p>
</li>
<li>
<p>四者，断灭妄想，心无杀害，令诸众生，入诸鬼国，鬼不能害。</p>
</li>
<li>
<p>五者，熏闻成闻，六根销复，同于声听，能令众生临当被害，刀段段坏，使其兵戈，犹如割水，亦如吹光，性无摇动。</p>
</li>
<li>
<p>六者，闻熏精明，明遍法界，则诸幽暗，性不能全，能令众生，药叉、罗刹、鸠槃茶鬼，及毗舍遮、富单那等，虽近其旁，目不能视。</p>
</li>
<li>
<p>七者，音性圆销，观听返入，离诸尘妄，能令众生，禁系枷锁，所不能著。</p>
</li>
<li>
<p>八者，灭音圆闻，遍生慈力，能令众生，经过险路，贼不能劫。</p>
</li>
<li>
<p>九者，熏闻离尘，色所不劫，能令一切多淫众生，远离贪欲。</p>
</li>
<li>
<p>十者，纯音无尘，根境圆融，无对、所对，能令一切忿恨众生，离诸嗔恚。</p>
</li>
<li>
<p>十一者，销尘旋明，法界身心，犹如琉璃，朗彻无碍，能令一切昏钝性障，诸阿颠迦，永离痴暗。</p>
</li>
<li>
<p>十二者，融形复闻，不动道场，涉入世间，不坏世界，能遍十方供养微尘诸佛如来，各各佛边为法王子，能令法界无子众生，欲求男者，诞生福德智慧之男。</p>
</li>
<li>
<p>十三者，六根圆通，明照无二，含十方界，立大圆镜、空如来藏，承顺十方微尘如来秘密法门，受领无失。能令法界无子众生，欲求女者，诞生端正、福德、柔顺、众人爱敬、有相之女。</p>
</li>
<li>
<p>十四者，此三千大千世界百亿日月，现住世间诸法王子有六十二恒河沙数，修法垂范，教化众生，随顺众生，方便智慧，各各不同。由我所得圆通本根，发妙耳门，然后身心微妙含容，周遍法界。能令众生，持我名号，与彼共持六十二恒河沙诸法王子，二人福德正等无异。</p>
</li>
</ul>
<p>“世尊，我一名号，与彼众多名号无异，由我修习得真圆通。是名十四施无畏力，福备众生。</p>
<p>“世尊，我又获是圆通，修证无上道故，又能善获四不思议无作妙德。</p>
<ul>
<li>
<p>一者，由我初获妙妙闻心，心精遗闻，见闻觉知不能分隔，成一圆融，清净宝觉，故我能现众多妙容，能说无边秘密神咒。其中，或现一首、三首、五首、七首、九首、十一首，如是乃至一百八首、千首、万首、八万四千烁迦罗首；二臂、四臂、六臂、八臂、十臂、十二臂、十四、十六、十八、二十至二十四，如是乃至一百八臂、千臂、万臂、八万四千母陀罗臂；二目、三目、四目、九目，如是乃至一百八目、千目、万目、八万四千清净宝目。或慈，或威，或定，或慧，救护众生，得大自在。</p>
</li>
<li>
<p>二者，由我闻思脱出六尘，如声度垣，不能为碍，故我妙能现一一形，诵一一咒，其形其咒能以无畏施诸众生，是故十方微尘国土，皆名我为施无畏者。</p>
</li>
<li>
<p>三者，由我修习本妙圆通，清净本根，所游世界皆令众生舍身珍宝，求我哀愍。</p>
</li>
<li>
<p>四者，我得佛心，证于究竟，能以珍宝种种供养十方如来，傍及法界六道众生，求妻得妻，求子得子，求三昧得三昧，求长寿得长寿，如是乃至求大涅槃得大涅槃。</p>
</li>
</ul>
<p>“佛问圆通，我从耳门圆照三昧，缘心自在，因入流相，得三摩地，成就菩提，斯为第一。世尊，彼佛如来叹我善得圆通法门，于大会中授记我为观世音号。由我观听，十方圆明，故观音名遍十方界。​”</p>
<p>    </p>
<p>尔时世尊，于师子座，从其五体同放宝光，远灌十方微尘如来及法王子诸菩萨顶；彼诸如来亦于五体同放宝光，从微尘方来灌佛顶，并灌会中诸大菩萨及阿罗汉。林木池沼皆演法音，交光相罗，如宝丝网。是诸大众，得未曾有，一切普获金刚三昧。即时天雨百宝莲华，青黄赤白，间错纷糅，十方虚空成七宝色。此娑婆界大地山河俱时不现，唯见十方微尘国土合成一界，梵呗咏歌，自然敷奏。</p>
<p>于是如来告文殊师利法王子：​“汝今观此二十五无学、诸大菩萨及阿罗汉，各说最初成道方便，皆言修习真实圆通。彼等修行，实无优劣、前后差别。我今欲令阿难开悟，二十五行，谁当其根；兼我灭后，此界众生入菩萨乘，求无上道，何方便门得易成就？​”</p>
<p>文殊师利法王子奉佛慈旨，即从座起，顶礼佛足，承佛威神，说偈对佛：</p>
<blockquote>
<p>觉海性澄圆，圆澄觉元妙；</p>
<p>元明照生所，所立照性亡。</p>
<p><u>迷妄有虚空，依空立世界</u>；</p>
<p>想澄成国土，知觉乃众生。</p>
<p><u>空生大觉中，如海一沤发</u>；</p>
<p>有漏微尘国，皆依空所生。</p>
<p>沤灭空本无，况复诸三有？</p>
<p>归元性无二，方便有多门；</p>
<p>圣性无不通，顺逆皆方便；</p>
<p>初心入三昧，迟速不同伦。</p>
<p><u>色想结成尘</u>，精了不能彻；如何不明彻，于是获圆通？</p>
<p>音声杂语言，但伊名句味；一非含一切，云何获圆通？</p>
<p>香以合中知，离则元无有；不恒其所觉，云何获圆通？</p>
<p>味性非本然，要以味时有；其觉不恒一，云何获圆通？</p>
<p>触以所触明，无所不明触；合离性非定，云何获圆通？</p>
<p>法称为内尘，凭尘必有所；能所非遍涉，云何获圆通？</p>
<p>见性虽洞然，明前不明后；四维亏一半，云何获圆通？</p>
<p>鼻息出入通，现前无交气；支离匪涉入，云何获圆通？</p>
<p>舌非入无端，因味生觉了，味亡了无有，云何获圆通？</p>
<p>身与所触同，各非圆觉观；涯量不冥会，云何获圆通？</p>
<p>知根杂乱思，湛了终无见；想念不可脱，云何获圆通？</p>
<p>识见杂三和，诘本称非相；自体先无定，云何获圆通？</p>
<p>心闻洞十方，生于大因力；初心不能入，云何获圆通？</p>
<p>鼻想本权机，只令摄心住；住成心所住，云何获圆通？</p>
<p>说法弄音文，开悟先成者；名句非无漏，云何获圆通？</p>
<p>持犯但束身，非身无所束；元非遍一切，云何获圆通？</p>
<p>神通本宿因，何关法分别？念缘非离物，云何获圆通？</p>
<p>若以地性观，坚碍非通达；有为非圣性，云何获圆通？</p>
<p>若以水性观，想念非真实，如如非觉观，云何获圆通？</p>
<p>若以火性观，厌有非真离；非初心方便，云何获圆通？</p>
<p>若以风性观，动寂非无对；对非无上觉，云何获圆通？</p>
<p>若以空性观，昏钝先非觉；无觉异菩提，云何获圆通？</p>
<p>若以识性观，观识非常住；存心乃虚妄，云何获圆通？</p>
<p>诸行是无常，念性元生灭；因果今殊感，云何获圆通？</p>
<p>我今白世尊，佛出娑婆界，</p>
<p>此方真教体，清净在音闻。</p>
<p>欲取三摩提，实以闻中入。</p>
<p>离苦得解脱，良哉观世音！</p>
<p>于恒沙劫中，入微尘佛国，</p>
<p>得大自在力，无畏施众生。</p>
<p>妙音观世音，梵音海潮音，</p>
<p>救世悉安宁，出世获常住。</p>
<p>我今启如来，如观音所说，</p>
<p>譬如人静居，十方俱击鼓，</p>
<p>十处一时闻，此则圆真实。</p>
<p>目非观障外，口鼻亦复然，</p>
<p>身以合方知，心念纷无绪。</p>
<p>隔垣听音响，遐迩俱可闻。</p>
<p>五根所不齐，是则通真实。</p>
<p>音声性动静，闻中为有无；</p>
<p>无声号无闻，非实闻无性。</p>
<p><u>声无既无灭，声有亦非生</u>；</p>
<p>生灭二圆离，是则常真实。</p>
<p>纵令在梦想，不为不思无；</p>
<p>觉观出思惟，身心不能及。</p>
<p>今此娑婆国，声论得宣明。</p>
<p>众生迷本闻，循声故流转。</p>
<p>阿难纵强记，不免落邪思。</p>
<p>岂非随所沦，旋流获无妄？</p>
<p>阿难汝谛听，我承佛威力，</p>
<p>宣说金刚王，如幻不思议，佛母真三昧。</p>
<p>汝闻微尘佛，一切秘密门，</p>
<p>欲漏不先除，畜闻成过误。</p>
<p>将闻持佛佛，何不自闻闻？</p>
<p>闻非自然生，因声有名字，</p>
<p>旋闻与声脱，能脱欲谁名？</p>
<p>一根既返源，六根成解脱。</p>
<p>见闻如幻翳，三界若空华。</p>
<p>闻复翳根除，尘销觉圆净。</p>
<p>净极光通达，寂照含虚空。</p>
<p>却来观世间，犹如梦中事。</p>
<p>摩登伽在梦，谁能留汝形？</p>
<p>如世巧幻师，幻作诸男女；</p>
<p>虽见诸根动，要以一机抽，</p>
<p>息机归寂然，诸幻成无性。</p>
<p>六根亦如是，元依一精明，</p>
<p>分成六和合，一处成休复，六用皆不成，</p>
<p>尘垢应念销，成圆明净妙。</p>
<p>余尘尚诸学，明极即如来。</p>
<p>大众及阿难，旋汝倒闻机，</p>
<p><u>反闻闻自性，性成无上道</u>，圆通实如是。</p>
<p>此是微尘佛，一路涅槃门，</p>
<p>过去诸如来，斯门已成就。</p>
<p>现在诸菩萨，今各入圆明。</p>
<p>未来修学人，当依如是法。</p>
<p>我亦从中证，非唯观世音。</p>
<p>诚如佛世尊，询我诸方便，</p>
<p>以救诸末劫，求出世间人。</p>
<p>成就涅槃心，观世音为最。</p>
<p>自余诸方便，皆是佛威神。</p>
<p>即事舍尘劳，非是长修学，浅深同说法。</p>
<p>顶礼如来藏，无漏不思议。</p>
<p>愿加被未来，于此门无惑，</p>
<p>方便易成就，堪以教阿难。</p>
<p>及末劫沉沦，但以此根修，圆通超余者。</p>
<p>真实心如是。</p>
</blockquote>
<p>于是，阿难及诸大众，身心了然，得大开示，观佛菩提及大涅槃，犹如有人因事远游，未得归还，明了其家所归道路。普会大众，天龙八部、有学二乘、及诸一切新发心菩萨，其数凡有十恒河沙，皆得本心，远尘离垢，获法眼净。性比丘尼闻说偈已，成阿罗汉。无量众生皆发无等等阿耨多罗三藐三菩提心。</p>
<p>    </p>
<p>阿难整衣服，于大众中合掌顶礼，心迹圆明，悲欣交集，欲益未来诸众生故，稽首白佛：​“大悲世尊，我今已悟成佛法门，是中修行得无疑惑。常闻如来说如是言：‘自未得度，先度人者，菩萨发心；自觉已圆，能觉他者，如来应世。’ 我虽未度，愿度末劫一切众生。世尊，此诸众生去佛渐远，邪师说法如恒河沙。欲摄其心，入三摩地，云何令其安立道场，远诸魔事，于菩提心得无退屈？​”</p>
<p>尔时，世尊于大众中称赞阿难：​“善哉！善哉！如汝所问，安立道场，救护众生末劫沉溺。汝今谛听，当为汝说。​” 阿难、大众唯然奉教。</p>
<p>佛告阿难：​“汝常闻我毗奈耶中，宣说修行三决定义，所谓：<u>摄心为戒，因戒生定，因定发慧</u>，是则名为三无漏学。</p>
<p>“阿难，云何摄心，我名为戒？若诸世界六道众生，<u>其心不淫，则不随其生死相续</u>。汝修三昧，本出尘劳，<u>淫心不除，尘不可出</u>；<u>纵有多智，禅定现前，如不断淫，必落魔道</u>，上品魔王，中品魔民，下品魔女。彼等诸魔，亦有徒众，各各自谓成无上道。我灭度后，<u>末法之中，多此魔民，炽盛世间，广行贪淫，为善知识，令诸众生落爱见坑，失菩提路</u>。汝教世人，修三摩地，先断心淫，是名如来先佛世尊第一决定清净明诲。</p>
<p>“是故，阿难，<u>若不断淫，修禅定者，如蒸砂石欲其成饭，经百千劫只名热砂</u>。何以故？此非饭本，砂石成故。汝以淫身，求佛妙果，纵得妙悟，皆是淫根；根本成淫，轮转三涂，必不能出，如来涅槃，何路修证？<u>必使淫机，身心俱断，断性亦无，于佛菩提，斯可希冀</u>。如我此说，名为佛说；不如此说，即波旬说。</p>
<p>    </p>
<p>“阿难，又诸世界六道众生，<u>其心不杀，则不随其生死相续</u>。汝修三昧，本出尘劳，杀心不除，尘不可出；<u>纵有多智，禅定现前，如不断杀，必落神道</u>，上品之人为大力鬼，中品则为飞行夜叉、诸鬼帅等，下品当为地行罗刹。彼诸鬼神亦有徒众，各各自谓成无上道。我灭度后，<u>末法之中，多此鬼神，炽盛世间，自言食肉得菩提路</u>。阿难，我令比丘食五净肉，此肉皆我神力化生，本无命根。汝婆罗门，地多蒸湿，加以砂石，草菜不生；我以大悲神力所加，因大慈悲，假名为肉，汝得其味。奈何如来灭度之后，食众生肉，名为释子！汝等当知，是食肉人纵得心开，似三摩地，皆大罗刹，报终必沉生死苦海，非佛弟子。如是之人，相杀相吞，相食未已，云何是人得出三界？汝教世人修三摩地，次断杀生，是名如来先佛世尊第二决定清净明诲。</p>
<p>“是故，阿难，若不断杀，修禅定者，譬如有人自塞其耳，高声大叫，求人不闻，此等名为欲隐弥露。清净比丘及诸菩萨，于歧路行，不踏生草，况以手拔？云何大悲，取诸众生血肉充食？若诸比丘不服东方丝棉绢帛，及是此土靴履裘毳(cuì)、乳酪醍醐，如是比丘于世真脱，酬还宿债，不游三界。何以故？服其身分，皆为彼缘，如人食其地中百谷，足不离地。必使身心于诸众生若身、身分，身心二涂，不服不食，我说是人真解脱者。如我此说，名为佛说；不如此说，即波旬说。</p>
<p>    </p>
<p>“阿难，又复世界六道众生，<u>其心不偷，则不随其生死相续</u>。汝修三昧，本出尘劳，偷心不除，尘不可出；<u>纵有多智，禅定现前，如不断偷，必落邪道</u>，上品精灵，中品妖魅，下品邪人，诸魅所著。彼等群邪亦有徒众，各各自谓成无上道。我灭度后，末法之中，多此妖邪，炽盛世间，潜匿奸欺，称善知识，各自谓己，得上人法，炫惑无识，恐令失心，所过之处，其家耗散。</p>
<p>“我教比丘，循方乞食，令其舍贪，成菩提道。诸比丘等不自熟食，<u>寄于残生，旅泊三界</u>，示一往还，去已无返。<u>云何贼人，假我衣服，裨贩如来，造种种业，皆言佛法，却非出家具戒比丘为小乘道，由是疑误无量众生堕无间狱</u>。若我灭后，其有比丘发心决定修三摩提，能于如来形像之前，身然一灯，烧一指节，及于身上爇一香炷，我说是人无始宿债一时酬毕，长揖世间，永脱诸漏，虽未即明无上觉路，是人于法已决定心。若不为此舍身微因，纵成无为，必还生人，酬其宿债，如我马麦正等无异。汝教世人，修三摩地，后断偷盗，是名如来先佛世尊第三决定清净明诲。</p>
<p>“是故阿难，若不断偷，修禅定者，譬如有人水灌漏卮，欲求其满，纵经尘劫，终无平复。若诸比丘，<u>衣钵之余，分寸不蓄，乞食余分，施饿众生；于大集会，合掌礼众，有人捶詈(lì)，同于称赞</u>；<u>必使身心二俱捐舍，身肉骨血与众生共</u>；不将如来不了义说回为己解，以误初学，佛印是人得真三昧。如我所说，名为佛说；不如此说，即波旬说。</p>
<p>    </p>
<p>“阿难，如是世界六道众生，虽则身心无杀、盗、淫，三行已圆，若大妄语，即三摩提不得清净，成爱见魔，失如来种。所谓未得谓得，未证言证。或求世间尊胜第一，谓前人言：我今已得须陀洹果、斯陀含果、阿那含果、阿罗汉道、辟支佛乘、十地地前诸位菩萨，求彼礼忏，贪其供养。是一颠迦，销灭佛种，如人以刀断多罗木，佛记是人永殒善根，无复知见，沉三苦海，不成三昧。</p>
<p>“我灭度后，敕诸菩萨及阿罗汉，应身生彼末法之中，作种种形，度诸轮转。或作沙门、白衣居士、人王、宰官、童男、童女，如是乃至淫女、寡妇、奸偷、屠贩，与其同事，称赞佛乘，令其身心入三摩地。终不自言‘我真菩萨、真阿罗汉’，泄佛密因，轻言未学；<u>唯除命终，阴有遗付</u>。云何是人惑乱众生，成大妄语？汝教世人，修三摩地，后复断除诸大妄语，是名如来先佛世尊第四决定清净明诲。</p>
<p>“是故，阿难，<u>若不断其大妄语者，如刻人粪为旃檀形，欲求香气，无有是处</u>。我教比丘直心道场，于四威仪一切行中，尚无虚假，云何自称得上人法？譬如穷人妄号帝王，自取诛灭，况复法王，如何妄窃？<u>因地不真，果招纡曲</u>，求佛菩提，如噬脐人，欲谁成就？<u>若诸比丘心如直弦，一切真实，入三摩提，永无魔事</u>，我印是人成就菩萨无上知觉。如我所说，名为佛说；不如此说，即波旬说。</p>
<p>    </p>
<hr>
<h3 id="卷七"><a class="header" href="#卷七">卷七</a></h3>
<p>“阿难，汝问摄心，我今先说入三摩地修学妙门。求菩萨道，要先持此四种律仪，皎如冰霜，自不能生一切枝叶，心三口四，生必无因。阿难，<u>如是四事，若不遗失，心尚不缘色香味触，一切魔事，云何发生</u>？若有宿习，不能灭除，汝教是人一心诵我佛顶光明摩诃萨怛多般怛啰无上神咒。斯是如来无见顶相，无为心佛，从顶发辉，坐宝莲华，所说心咒。且汝宿世与摩登伽历劫因缘，恩爱习气，非是一生及与一劫，我一宣扬，爱心永脱，成阿罗汉。彼尚淫女，无心修行，神力冥资，速证无学。云何汝等在会声闻，求最上乘，决定成佛？譬如以尘，扬于顺风，有何艰险？</p>
<p>“若有末世，欲坐道场，先持比丘清净禁戒，要当选择戒清净者第一沙门，以为其师。若其不遇真清净僧，汝戒律仪必不成就。戒成已后，著新净衣，然香闲居，诵此心佛所说神咒一百八遍，然后结界，建立道场，求于十方现住国土无上如来，放大悲光，来灌其顶。阿难，如是末世清净比丘，若比丘尼、白衣檀越，心灭贪淫，持佛净戒，于道场中，发菩萨愿，出入澡浴，六时行道。如是不寐，经三七日，我自现身，至其人前，摩顶安慰，令其开悟。​”</p>
<p>    </p>
<p>阿难白佛言：​“世尊，我蒙如来无上悲诲，心已开悟，自知修证无学道成。末法修行，建立道场，云何结界，合佛世尊清净轨则？​”</p>
<p>佛告阿难：​“若末世人愿立道场，先取雪山大力白牛，食其山中肥腻香草，此牛唯饮雪山清水，其粪微细。可取其粪和合旃檀，以泥其地。若非雪山，其牛臭秽，不堪涂地。别于平原，穿去地皮，五尺以下取其黄土，和上旃檀、沉水、苏合、熏陆、郁金、白胶、青木、零陵、甘松及鸡舌香，以此十种，细罗为粉，合土成泥，以涂场地。</p>
<p>“方圆丈六，为八角坛。坛心置一金、银、铜、木所造莲华，华中安钵，钵中先盛八月露水，水中随安所有华叶。取八圆镜，各安其方，围绕华钵。镜外建立十六莲华，十六香炉。间华铺设，庄严香炉。纯烧沉水，无令见火。取白牛乳，置十六器，乳为煎饼，并诸砂糖、油饼、乳糜、苏合、蜜姜、纯酥、纯蜜，于莲华外各各十六，围绕华外，以奉诸佛及大菩萨。每以食时，若在中夜，取蜜半升，用酥三合，坛前别安一小火炉，以兜楼婆香煎取香水，沐浴其炭，然令猛炽，投是酥蜜于炎炉内，烧令烟尽，享佛菩萨。</p>
<p>“令其四外，遍悬幡华，于坛室中四壁，敷设十方如来及诸菩萨所有形像。应于当阳张卢舍那、释迦、弥勒、阿閦、弥陀，诸大变化观音形像，兼金刚藏，安其左右；帝释、梵王、乌刍瑟摩并蓝地迦、诸军茶利与毗俱胝、四天王等，频那夜迦，张于门侧，左右安置。又取八镜覆悬虚空，与坛场中所安之镜方面相对，使其形影重重相涉。</p>
<p>“于初七中，至诚顶礼十方如来、诸大菩萨、阿罗汉号，恒于六时，诵咒围坛，至心行道。一时常行一百八遍。第二七中，一向专心发菩萨愿，心无间断。我毗奈耶先有愿教。第三七中，于十二时，一向持佛般怛啰咒。至第七日，十方如来一时出现，镜交光处，承佛摩顶，即于道场，修三摩地；能令如是末世修学，身心明净，犹如琉璃。阿难，若此比丘本受戒师，及同会中十比丘等，其中有一不清净者，如是道场，多不成就。从三七后，端坐安居，经一百日。有利根者，不起于座得须陀洹；纵其身心圣果未成，决定自知成佛不谬。汝问道场，建立如是。​”</p>
<p>    </p>
<p>阿难顶礼佛足而白佛言：​“自我出家，恃佛㤭爱，求多闻故，未证无为。遭彼梵天邪术所禁，心虽明了，力不自由，赖遇文殊，令我解脱。虽蒙如来佛顶神咒，冥获其力，尚未亲闻。惟愿大慈，重为宣说，悲救此会诸修行辈，末及当来在轮回者，承佛密音，身意解脱。​” 于时会中一切大众普皆作礼，伫闻如来秘密章句。</p>
<p>尔时，世尊从肉髻中涌百宝光，光中涌出千叶宝莲，有化如来坐宝华中，顶放十道百宝光明，一一光明皆遍示现十恒河沙，金刚密迹，擎山持杵，遍虚空界。大众仰观，畏爱兼抱，求佛哀佑，一心听佛无见顶相，放光如来，宣说神咒：</p>
<blockquote>
<p>南无萨怛他苏伽多耶阿啰诃帝三藐三菩陀写(一)萨怛他佛陀俱知瑟尼钐(二)南无萨婆勃陀勃地萨跢鞞弊(三)南无萨多南三藐三菩陀俱知南(四)娑舍啰婆迦僧伽喃(五)南无卢鸡阿罗汉跢喃(六)南无苏卢多波那喃(七)南无娑羯唎陀伽弥喃(八)南无卢鸡三藐伽跢喃(九)三藐伽波啰底波多那喃(十)南无提婆离瑟赧(十一)南无悉陀耶毗地耶陀啰离瑟赧(十二)舍波奴揭啰诃娑诃娑啰摩他喃(十三)南无跋啰诃摩泥(十四)南无因陀啰耶(十五)南无婆伽婆帝(十六)嚧陀啰耶(十七)乌摩般帝(十八)娑醯夜耶(十九)南无婆伽婆帝(二十)那啰野拏耶(二十一)槃遮摩诃三慕陀啰(二十二)南无悉羯唎多耶(二十三)南无婆伽婆帝(二十四)摩诃迦罗耶(二十五)地唎般剌那伽啰(二十六)毗陀啰波拏迦啰耶(二十七)阿地目帝(二十八)尸摩舍那泥婆悉泥(二十九)摩怛唎伽拏(三十)南无悉羯唎多耶(三十一)南无婆伽婆帝(三十二)多他伽跢俱啰耶(三十三)南无般头摩俱啰耶(三十四)南无跋阇啰俱啰耶(三十五)南无摩尼俱啰耶(三十六)南无伽阇俱啰耶(三十七)南无婆伽婆帝(三十八)帝唎茶输啰西那(三十九)波啰诃啰拏啰阇耶(四十)跢他伽多耶(四十一)南无婆伽婆帝(四十二)南无阿弥多婆耶(四十三)跢他伽多耶(四十四)阿啰诃帝(四十五)三藐三菩陀耶(四十六)南无婆伽婆帝(四十七)阿刍毗耶(四十八)跢他伽多耶(四十九)阿啰诃帝(五十)三藐三菩陀耶(五十一)南无婆伽婆帝(五十二)鞞沙阇耶俱嚧吠柱唎耶(五十三)般啰婆啰阇耶(五十四)跢他伽多耶(五十五)南无婆伽婆帝(五十六)三补师毖多(五十七)萨怜捺啰刺阇耶(五十八)跢他伽多耶(五十九)阿啰诃帝(六十)三藐三菩陀耶(六十一)南无婆伽婆帝(六十二)舍鸡野母那曳(六十三)跢他伽多耶(六十四)阿啰诃帝(六十五)三藐三菩陀耶(六十六)南无婆伽婆帝(六十七)剌怛那鸡都啰阇耶(六十八)跢他伽多耶(六十九)阿啰诃帝(七十)三藐三菩陀耶(七十一)帝瓢南无萨羯唎多(七十二)翳昙婆伽婆多(七十三)萨怛他伽都瑟尼钐(七十四)萨怛多般怛嚂(七十五)南无阿婆啰视耽(七十六)般啰帝扬岐啰(七十七)萨啰婆部多揭啰诃(七十八)尼羯啰诃揭迦啰诃尼(七十九)跋啰瑟地耶叱陀你(八十)阿迦啰蜜唎柱(八十一)般唎怛啰耶儜羯唎(八十二)萨啰婆槃陀那目义尼(八十三)萨啰婆突瑟吒(八十四)突悉乏般那你伐啰尼(八十五)赭都啰失帝南(八十六)羯啰诃裟诃萨啰若阇八十七)毗多崩萨那羯唎(八十八)阿瑟吒冰舍帝南(八十九)那义刹怛啰若阇(九十)波啰萨陀那羯唎(九十一)阿瑟吒南(九十二)摩诃羯啰诃若阇(九十三)毗多崩萨那羯唎(九十四)萨婆舍都嚧你婆啰若阇(九十五)呼蓝突悉乏难遮那舍尼(九十六)毖沙舍悉怛啰(九十七)阿吉尼鸟陀迦啰若阇(九十八)阿般啰视多具啰(九十九)摩诃般啰战持(一百)摩诃叠多(一百一)摩诃帝阇(二)摩诃税多阇婆啰(三)摩诃跋啰槃陀啰婆悉你(四)阿唎耶多啰(五)毗唎俱知(六)誓婆毗阇耶(七)跋阇啰摩礼底(八)毗舍嚧多(九)勃腾罔迦(十)跋阇啰制喝那阿遮(十一)摩啰制婆般啰质多(十二)跋阇啰擅持(十三)毗舍啰遮(十四)扇多舍鞞提婆补视多(十五)苏摩嚧波(十六)摩诃税多(十七)阿唎耶多啰(十八)摩诃婆啰阿般啰(十九)跋阇啰商羯啰制婆(二十)跋阇啰俱摩唎(二十一)俱蓝陀唎(二十二)跋阇啰喝萨多遮(二十三)毗地耶干遮那摩唎迦(二十四)啒苏母婆羯啰跢那(二十五)鞞嚧遮那俱唎耶(二十六)夜啰菟瑟尼钐(二十七)毗折蓝婆摩尼遮(二十八)跋阇啰迦那迦波啰波(二十九)嚧阇那跋阇啰顿稚遮(三十)税多遮迦摩啰(三十一)刹奢尸波啰婆(三十二)翳帝夷帝(三十三)母陀啰羯拏(三十四)娑鞞啰忏(三十五)掘梵都(三十六)印菟那么么写(三十七)</p>
<p>(诵咒者至此句称弟子某甲受持)</p>
<p>乌昕(三十八)唎瑟揭拏(三十九)般剌舍悉多(四十)萨怛他伽都瑟尼钐(四十一)虎吽(四十二)都嚧雍(四十三)瞻婆那(四十四)虎吽(四十五)都嚧雍(四十六)悉耽婆那(四十七)虎隸(四十八)都嚧雍(四十九)波啰瑟地耶三般义拏羯啰(五十)虎吽(五十一)都嚧雍(五十二)萨婆药叉喝啰刹娑(五十三)揭啰诃若阇(五十四)毗腾崩萨那羯啰(五十五)虎吽(五十六)都嚧雍(五十七)者都啰尸底南(五十八)揭啰诃娑诃萨啰南(五十九)毗腾崩萨那啰(六十)虎吽(六十一)都嚧雍(六十二)啰叉(六十三)婆伽梵(六十四)萨怛他伽都瑟尼钐(六十五)波啰点阇吉唎(六十六)摩诃娑诃萨啰(六十七)勃树娑诃萨啰室唎沙(六十八)俱知娑诃萨泥帝隶(六十九)阿弊提视婆唎多(七十)吒吒罂迦(七十一)摩诃跋阇嚧陀啰(七十二)帝唎菩婆那(七十三)曼茶啰(七十四)乌昕(七十五)莎悉帝薄婆都(七十六)么么(七十七)印菟那么么写(七十八)​</p>
<p>(至此句准前称名若俗人称弟子某甲)</p>
<p>啰阇婆夜(七十九)主啰婆夜(八十)阿祗尼婆夜(八十一)乌陀迦婆夜(八十二)毗沙婆夜(八十三)舍萨多啰婆夜(八十四)婆啰斫羯啰婆夜(八十五)突瑟叉婆夜(八十六)阿舍你婆夜(八十七)阿迦啰蜜唎柱婆夜(八十八)陀啰尼部弥剑波伽波陀婆夜(八十九)乌啰迦婆多婆夜(九十)剌阇坛茶婆夜(九十一)那伽婆夜(九十二)毗条怛婆夜(九十三)苏波啰拏婆夜(九十四)药叉揭啰诃(九十五)啰叉私揭啰诃(九十六)毕唎多揭啰诃(九十七)毗舍遮揭啰诃(九十八)部多揭啰诃(九十九)鸠槃茶揭啰诃(二百)补丹那揭啰诃(二百一)迦吒补丹那揭啰诃(二)悉干度揭啰诃(三)阿播悉摩啰揭啰诃(四)乌檀摩陀揭啰诃(五)车夜揭啰诃(六)醯唎婆帝揭啰诃(七)社多诃唎喃(八)揭婆诃唎喃(九)嚧地啰诃唎喃(十)忙娑诃唎喃(十一)谜陀诃唎喃(十二)摩阇诃唎喃(十三)阇多诃唎女(十四)视比多诃唎喃(十五)毗多诃唎喃(十六)婆多诃唎喃(十七)阿输遮诃唎女(十八)质多诃唎女(十九)帝钐萨鞞钐(二十)萨婆揭啰诃南(二十一)毗陀那阇输陀夜弥(二十二)鸡啰夜弥(二十三)波唎跋啰者迦讫唎担(二十四)毗陀夜阇嗔陀夜弥(二十五)鸡啰夜弥(二十六)茶演尼讫唎担(二十七)毗陀夜阇嗔陀夜弥(二十八)鸡啰夜弥(二十九)摩诃般输般怛夜(三十)嚧陀啰讫唎担(三十一)毗陀夜阇嗔陀夜弥(三十二)鸡啰夜弥(三十三)那啰夜拏讫唎担(三十四)毗陀夜阇嗔陀夜弥(三十五)鸡啰夜弥(三十六)怛埵伽嚧茶西讫唎担(三十七)毗陀耶阇嗔陀夜弥(三十八)鸡啰夜弥(三十九)摩诃迦啰摩怛唎伽拏讫唎担(四十)毗陀夜阇嗔陀夜弥(四十一)鸡啰夜弥(四十二)迦婆唎迦讫唎担(四十三)毗陀夜阇嗔陀夜弥(四十四)鸡啰夜弥(四十五)阇耶羯啰摩度羯啰(四十六)萨婆啰他娑达那讫利担(四十七)毗陀夜阇嗔陀夜弥(四十八)鸡啰夜弥(四十九)赭咄啰婆耆你讫唎担(五十)毗陀夜阇嗔陀夜弥(五十一)鸡啰夜弥(五十二)毗唎羊讫唎知(五十三)难陀鸡沙啰伽拏般帝(五十四)索醯夜讫唎担(五十五)毗陀夜阇嗔陀夜弥(五十六)鸡啰夜弥(五十七)那揭那舍啰婆拏讫唎担(五十八)毗陀夜阇嗔陀夜弥(五十九)鸡啰夜弥(六十)阿罗汉讫唎担毗陀夜阇嗔陀夜弥(六十一)鸡啰夜弥(六十二)毗多啰伽讫唎担(六十三)毗陀夜阇嗔陀夜弥(六十四)鸡啰夜弥跋阇啰波你(六十五)具醯夜具醯夜(六十六)迦地般帝讫唎担(六十七)毗陀夜闇嗔陀夜弥(六十八)鸡啰夜弥(六十九)啰叉罔(七十)婆伽梵(七十一)印兔那么么写(七十二)</p>
<p>(至此依前称弟子某甲)</p>
<p>婆伽梵(七十三)萨怛多般怛啰(七十四)南无粹都帝(七十五)阿悉多那啰剌迦(七十六)婆啰婆悉普吒(七十七)毗迦萨怛多钵帝唎(七十八)什佛啰什佛啰(七十九)陀啰陀啰(八十)频陀啰频陀啰嗔陀嗔陀(八十一)虎吽(八十二)虎吽(八十三)泮吒(八十四)泮吒泮吒泮吒泮吒(八十五)娑诃(八十六)醯醯泮(八十七)阿牟迦耶泮(八十八)阿波啰提诃多泮(八十九)婆啰波啰陀泮(九十)阿素啰毗陀啰波迦泮(九十一)萨婆提鞞弊泮(九十二)萨婆那伽弊泮(九十三)萨婆药叉弊泮(九十四)萨婆乾闼婆弊泮(九十五)萨婆补丹那弊泮(九十六)迦吒补丹那弊泮(九十七)萨婆突狼枳帝弊泮(九十八)萨婆突涩比犁讫瑟帝弊泮(九十九)萨婆什婆犁弊泮(三百)萨婆阿播悉摩犁弊泮(三百一)萨婆舍啰婆拏弊泮(二)萨婆地帝鸡弊泮(三)萨婆怛摩陀继弊泮(四)萨婆毗陀耶啰誓遮唎弊泮(五)阇夜羯啰摩度羯啰(六)萨婆啰他娑陀鸡弊泮(七)毗地夜遮犁弊泮(八)者都啰缚耆你弊泮(九)跋阇啰俱摩唎(十)毗陀夜啰誓弊泮(十一)摩诃波啰丁羊叉耆唎弊泮(十二)跋阇啰商羯啰夜(十三)波啰丈耆啰阇耶泮(十四)摩诃迦啰夜(十五)摩诃末怛唎迦拏(十六)南无娑羯唎多夜泮(十七)毖瑟拏婢曳泮(十八)勃啰诃牟尼曳泮(十九)阿耆尼曳泮(二十)摩诃羯唎曳泮(二十一)羯啰檀迟曳泮(二十二)篾怛唎曳泮(二十三)唠怛唎曳泮(二十四)遮文茶曳泮(二十五)羯逻啰怛唎曳泮(二十六)迦般唎曳泮(二十七)阿地目质多迦尸摩舍那(二十八)婆私你曳泮(二十九)演吉质(三十)萨埵婆写(三十一)么么印兔那么么写(三十二)</p>
<p>(至此句依前称弟子某甲)</p>
<p>突瑟吒质多(三十三)阿末怛唎质多(三十四)乌阇诃啰(三十五)伽婆诃啰(三十六)嚧地啰诃啰(三十七)婆娑诃啰(三十八)摩阇诃啰(三十九)阇多诃啰(四十)视毖多诃啰(四十一)跋略夜诃啰(四十二)乾陀诃啰(四十三)布史波诃啰(四十四)颇啰诃啰(四十五)婆写诃啰(四十六)般波质多(四十七)突瑟吒质多(四十八)唠陀啰质多(四十九)药叉揭啰诃(五十)啰刹娑揭啰诃(五十一)闭隶多揭啰诃(五十二)毗舍遮揭啰诃(五十三)部多揭啰诃(五十四)鸠槃茶揭啰诃(五十五)悉乾陀揭啰诃(五十六)乌怛摩陀揭啰诃(五十七)车夜揭啰诃(五十八)阿播萨摩啰揭啰诃(五十九)宅袪革茶耆尼揭啰诃(六十)唎佛帝揭啰诃(六十一)阇弥迦揭啰诃(六十二)舍俱尼揭啰诃(六十三)姥陀啰难地迦揭啰诃(六十四)阿蓝婆揭啰诃(六十五)干度波尼揭啰诃(六十六)什伐啰堙迦醯迦(六十七)坠帝药迦(六十八)怛隶帝药迦(六十九)者突托迦(七十)昵提什伐啰毖钐摩什伐啰(七十一)薄底迦(七十二)鼻底迦(七十三)室隶瑟蜜迦(七十四)娑你般帝迦(七十五)萨婆什伐啰(七十六)室嚧吉帝(七十七)末陀鞞达嚧制钳(七十八)阿绮嚧钳(七十九)目佉嚧钳(八十)羯唎突嚧钳(八十一)揭啰诃揭蓝(八十二)羯拏输蓝(八十三)惮多输蓝(八十四)迄唎夜输蓝(八十五)末么输蓝(八十六)跋唎室婆输蓝(八十七)毖栗瑟吒输蓝(八十八)乌陀啰输蓝(八十九)羯知输蓝(九十)跋悉帝输蓝(九十一)邬嚧输蓝(九十二)常伽输蓝(九十三)喝悉多输蓝(九十四)跋陀输蓝(九十五)娑房盎伽般啰丈伽输蓝(九十六)部多毖跢茶(九十七)茶耆尼什婆啰(九十八)陀突嚧迦建咄嚧吉知婆路多毗(九十九)萨般嚧诃凌伽(四百)输沙怛啰娑那羯啰(四百一)毗沙喻迦(二)阿耆尼乌陀迦(三)末啰鞞啰建跢啰(四)阿迦啰蜜唎咄怛敛部迦(五)地栗剌吒(六)毖唎瑟质迦(七)萨婆那俱啰(八)肆引伽弊揭啰唎药叉怛啰刍(九)末啰视吠帝钐娑鞞钐(十)悉怛多钵怛啰(十一)摩诃跋阇嚧瑟尼钐(十二)摩诃般赖丈耆蓝(十三)夜波突陀舍喻阇那(十四)辫怛隶拏(十五)毗陀耶槃昙迦嚧弥(十六)帝殊槃昙迦嚧弥(十七)般啰毗陀槃昙迦嚧弥(十八)跢侄他(十九)唵(二十)阿那隶(二十一)毗舍提(二十二)鞞啰跋阇啰陀唎(二十三)槃陀槃陀你(二十四)跋阇啰谤尼泮(二十五)乌吽都嚧瓮泮(二十六)莎婆诃(四百二十七句)</p>
</blockquote>
<p>“阿难，是佛顶光聚悉怛多般怛啰秘密伽陀微妙章句，出生十方一切诸佛。十方如来因此咒心，得成无上正遍知觉。十方如来执此咒心，降伏诸魔，制诸外道。十方如来乘此咒心，坐宝莲华，应微尘国。十方如来含此咒心，于微尘国转大法轮。十方如来持此咒心，能于十方摩顶授记；自果未成，亦于十方蒙佛授记。</p>
<p>“十方如来依此咒心，能于十方拔济群苦：所谓地狱、饿鬼、畜生、盲聋喑哑，怨憎会苦、爱别离苦、求不得苦、五阴炽盛，大小诸横，同时解脱；贼难、兵难、王难、狱难，风、火、水难，饥渴、贫穷，应念销散。十方如来随此咒心，能于十方事善知识，四威仪中供养如意，恒沙如来会中推为大法王子。十方如来行此咒心，能于十方摄受亲因，令诸小乘闻秘密藏不生惊怖。十方如来诵此咒心，成无上觉，坐菩提树，入大涅槃。十方如来传此咒心，于灭度后，付佛法事，究竟住持，严净戒律，悉得清净。若我说是佛顶光聚般怛啰咒，从旦至暮，音声相联，字句中间亦不重叠，经恒河沙劫终不能尽。亦说此咒名如来顶。</p>
<p>“汝等有学，未尽轮回，发心至诚，取阿罗汉，不持此咒而坐道场，令其身心远诸魔事，无有是处。阿难，若诸世界，随所国土所有众生，随国所生桦皮、贝叶、纸素、白氎书写此咒，贮于香囊，是人心昏未能诵忆，或带身上，或书宅中，当知是人尽其生年，一切诸毒所不能害。</p>
<p>“阿难，我今为汝更说此咒，救护世间，得大无畏，成就众生出世间智。若我灭后，末世众生有能自诵，若教他诵，当知如是诵持众生，火不能烧，水不能溺，大毒、小毒所不能害。如是乃至龙天、鬼神、精祇、魔魅所有恶咒皆不能著，心得正受。一切咒诅、厌蛊、毒药，金毒、银毒，草木虫蛇，万物毒气，入此人口成甘露味。一切恶星并诸鬼神、碜心毒人，于如是人不能起恶；频那夜迦、诸恶鬼王并其眷属，皆领深恩，常加守护。</p>
<p>“阿难，当知，是咒常有八万四千那由他恒河沙俱胝金刚藏王菩萨种族，一一皆有诸金刚众而为眷属，昼夜随侍。设有众生于散乱心，非三摩地，心忆口持，是金刚王常随从彼诸善男子，何况决定菩提心者！此诸金刚菩萨藏王，精心阴速，发彼神识，是人应时心能记忆八万四千恒河沙劫，周遍了知，得无疑惑。从第一劫乃至后身，生生不生药叉、罗刹及富单那、迦吒富单那、鸠槃茶、毗舍遮等，并诸饿鬼，有形、无形、有想、无想，如是恶处。是善男子，若读若诵，若书若写，若带若藏，诸色供养，劫劫不生，贫穷下贱，不可乐处。此诸众生，纵其自身不作福业，十方如来所有功德，悉与此人。由是得于恒河沙阿僧祇、不可说不可说劫，常与诸佛同生一处，无量功德，如恶叉聚，同处熏修，永无分散。</p>
<p>“是故能令破戒之人，戒根清净；未得戒者，令其得戒；未精进者，令得精进；无智慧者，令得智慧；不清净者，速得清净；不持斋戒，自成斋戒。阿难，是善男子持此咒时，设犯禁戒于未受时，持咒之后，众破戒罪，无问轻重，一时销灭；纵经饮酒，食啖五辛，种种不净，一切诸佛、菩萨、金刚、天仙、鬼神不将为过。设著不净破弊衣服，一行一住悉同清净。纵不作坛，不入道场，亦不行道，诵持此咒，还同入坛行道功德，无有异也。若造五逆无间重罪，及诸比丘、比丘尼四弃、八弃，诵此咒已，如是重业，犹如猛风吹散沙聚，悉皆灭除，更无毫发。阿难，若有众生，从无量无数劫来，所有一切轻重罪障，从前世来未及忏悔，若能读诵、书写此咒，身上带持，若安住处、庄宅、园馆，如是积业，犹汤销雪；不久皆得悟无生忍。</p>
<p>“复次，阿难，若有女人未生男女欲求孕者，若能至心忆念斯咒，或能身上带此悉怛多般怛啰者，便生福德智慧男女；求长命者，即得长命；欲求果报速圆满者，速得圆满；身命色力，亦复如是。命终之后，随愿往生十方国土，必定不生边地、下贱，何况杂形？</p>
<p>“阿难，若诸国土州县、聚落，饥荒、疫疠，或复刀兵、贼难、斗诤，兼余一切厄难之地，写此神咒安城四门、并诸支提，或脱阇上，令其国土所有众生奉迎斯咒，礼拜恭敬，一心供养；令其人民各各身佩，或各各安所居宅地，一切灾厄悉皆销灭。阿难，在在处处国土众生，随有此咒，天龙欢喜，风雨顺时，五谷丰殷，兆庶安乐；亦复能镇一切恶星随方变怪，灾障不起，人无横夭，杻械枷锁不著其身，昼夜安眠，常无恶梦。</p>
<p>“阿难，是娑婆界有八万四千灾变恶星，二十八大恶星而为上首；复有八大恶星以为其主，作种种形，出现世时能生众生种种灾异；有此咒地，悉皆销灭，十二由旬成结界地，诸恶灾祥，永不能入。是故如来宣示此咒，于未来世保护初学诸修行者入三摩提，身心泰然，得大安稳；更无一切诸魔、鬼神，及无始来冤横宿殃，旧业陈债，来相恼害。汝及众中诸有学人及未来世诸修行者，依我坛场，如法持戒，所受戒主逢清净僧，持此咒心，不生疑悔，是善男子于此父母所生之身，不得心通，十方如来，便为妄语。​”</p>
<p>说是语已，会中无量百千金刚，一时佛前合掌顶礼而白佛言：​“如佛所说，我当诚心保护如是修菩提者。​”</p>
<p>尔时，梵王并天帝释、四天大王，亦于佛前同时顶礼而白佛言：​“审有如是修学善人，我当尽心至诚保护，令其一生所作如愿。​”</p>
<p>复有无量药叉大将、诸罗刹王、富单那王、鸠槃茶王、毗舍遮王、频那夜迦、诸大鬼王及诸鬼帅，亦于佛前合掌顶礼：​“我亦誓愿护持是人，令菩提心速得圆满。​”</p>
<p>复有无量日月天子、风师、雨师、云师、雷师并电伯等，年岁巡官、诸星眷属，亦于会中顶礼佛足而白佛言：​“我亦保护是修行人，安立道场，得无所畏。​”</p>
<p>复有无量山神、海神、一切土地，水、陆、空行，万物精祇并风神王、无色界天，于如来前同时稽首而白佛言：​“我亦保护是修行人，得成菩提，永无魔事。​”</p>
<p>尔时，八万四千那由他恒河沙俱胝金刚藏王菩萨，在大会中即从座起，顶礼佛足而白佛言：​“世尊，如我等辈所修功业，久成菩提，不取涅槃，常随此咒，救护末世修三摩提正修行者。世尊，如是修心求正定人，若在道场及余经行，乃至散心游戏聚落，我等徒众常当随从，侍卫此人；纵令魔王、大自在天求其方便，终不可得；诸小鬼神去此善人十由旬外，除彼发心乐修禅者。世尊，如是恶魔、若魔眷属，欲来侵扰是善人者，我以宝杵殒碎其首，犹如微尘，恒令此人所作如愿。​”</p>
<p>    </p>
<p>阿难即从座起，顶礼佛足而白佛言：​“我辈愚钝，好为多闻，于诸漏心未求出离；蒙佛慈诲，得正熏修，身心快然，获大饶益。世尊，如是修证佛三摩提，未到涅槃，云何名为干慧之地？四十四心，至何渐次，得修行目？诣何方所，名入地中？云何名为等觉菩萨？​” 作是语已，五体投地，大众一心，伫佛慈音，瞪瞢瞻仰。</p>
<p>尔时，世尊赞阿难言：​“善哉！善哉！汝等乃能普为大众及诸末世一切众生，修三摩提、求大乘者，从于凡夫，终大涅槃，悬示无上正修行路。汝今谛听，当为汝说。​” 阿难、大众合掌刳心，默然受教。</p>
<p>佛言：​“阿难，当知妙性圆明，离诸名相，本来无有世界、众生；<u>因妄有生，因生有灭，生灭名妄，灭妄名真</u>，是称如来无上菩提及大涅槃二转依号。阿难，汝今欲修真三摩地，直诣如来大涅槃者，先当识此众生、世界二颠倒因；颠倒不生，斯则如来真三摩地。</p>
<p>“阿难，云何名为众生颠倒？阿难，由性明心，性明圆故，<u>因明发性，性妄见生，从毕竟无，成究竟有</u>。此有所有，非因所因；<u>住所住相，了无根本</u>。本此无住，建立世界及诸众生。迷本圆明，是生虚妄；<u>妄性无体，非有所依</u>。将欲复真，欲真已非真真如性。非真求复，宛成非相。非生非住，非心非法，展转发生，生力发明，熏以成业，同业相感；因有感业，相灭相生，由是故有众生颠倒。</p>
<p>“阿难，云何名为世界颠倒？<u>是有所有，分段妄生，因此界立；非因所因，无住所住，迁流不住，因此世成</u>。三世、四方和合相涉，变化众生成十二类。是故世界因动有声，因声有色，因色有香，因香有触，因触有味，因味知法。六乱妄想成业性故，十二区分，由此轮转。是故世间声、香、味、触，穷十二变，为一旋复。乘此轮转颠倒相故，是有世界卵生、胎生、湿生、化生、有色、无色、有想、无想、若非有色、若非无色、若非有想、若非无想。</p>
<p>“阿难，</p>
<ul>
<li>
<p>由因世界虚妄轮回，动颠倒故，和合气成八万四千飞沉乱想，如是故有卵羯逻蓝，流转国土，鱼鸟龟蛇，其类充塞。</p>
</li>
<li>
<p>由因世界杂染轮回，欲颠倒故，和合滋成八万四千横竖乱想，如是故有胎遏蒲昙，流转国土，人畜龙仙，其类充塞。</p>
</li>
<li>
<p>由因世界执著轮回，趣颠倒故，和合暖成八万四千翻覆乱想，如是故有湿相蔽尸，流转国土，含蠢蠕动，其类充塞。</p>
</li>
<li>
<p>由因世界变易轮回，假颠倒故，和合触成八万四千新故乱想，如是故有化相羯南，流转国土，转蜕飞行，其类充塞。</p>
</li>
<li>
<p>由因世界留碍轮回，障颠倒故，和合著成八万四千精耀乱想，如是故有色相羯南，流转国土，休咎精明，其类充塞。</p>
</li>
<li>
<p>由因世界销散轮回，惑颠倒故，和合暗成八万四千阴隐乱想，如是故有无色羯南，流转国土，空散销沉，其类充塞。</p>
</li>
<li>
<p>由因世界罔相轮回，影颠倒故，和合忆成八万四千潜结乱想，如是故有想相羯南，流转国土，神鬼精灵，其类充塞。</p>
</li>
<li>
<p>由因世界愚钝轮回，痴颠倒故，和合顽成八万四千枯槁乱想，如是故有无想相羯南，流转国土，精神化为土、木、金、石，其类充塞。</p>
</li>
<li>
<p>由因世界相待轮回，伪颠倒故，和合染成八万四千因依乱想，如是故有非有色相成色羯南，流转国土，诸水母等以虾为目，其类充塞。</p>
</li>
<li>
<p>由因世界相引轮回，性颠倒故，和合咒成八万四千呼召乱想，由是故有非无色相无色羯南，流转国土，咒诅厌生，其类充塞。</p>
</li>
<li>
<p>由因世界合妄轮回，罔颠倒故，和合异成八万四千回互乱想，如是故有非有想相成想羯南，流转国土，彼蒲卢等异质相成，其类充塞。</p>
</li>
<li>
<p>由因世界怨害轮回，杀颠倒故，和合怪成八万四千食父母想，如是故有非无想相无想羯南，流转国土，如土枭等附块为儿，及破镜鸟以毒树果抱为其子，子成，父母皆遭其食，其类充塞。</p>
</li>
</ul>
<p>是名众生十二种类。​”</p>
<p>    </p>
<hr>
<h3 id="卷八"><a class="header" href="#卷八">卷八</a></h3>
<p>“阿难，如是众生，一一类中，亦各各具十二颠倒。犹如捏目，乱花发生；颠倒妙圆真净明心，具足如斯虚妄乱想。汝今修证佛三摩提，于是本因元所乱想，立三渐次，方得除灭。如净器中除去毒蜜，以诸汤水并杂灰香洗涤其器，后贮甘露。</p>
<p>“云何名为三种渐次？一者修习，除其助因；二者真修，刳其正性；三者增进，违其现业。</p>
<p>“云何助因？阿难，如是世界十二类生不能自全，依四食住。所谓段食、触食、思食、识食。是故佛说一切众生皆依食住。阿难，一切众生，食甘故生，食毒故死。是诸众生求三摩地，当断世间五种辛菜。是五种辛，熟食发淫，生啖增恚。如是世界食辛之人，纵能宣说十二部经，十方天仙，嫌其臭秽，咸皆远离；诸饿鬼等，因彼食次，舐其唇吻，常与鬼住，福德日销，长无利益。是食辛人修三摩地，菩萨、天仙、十方善神不来守护。大力魔王得其方便，现作佛身来为说法，非毁禁戒，赞淫、怒、痴；命终自为魔王眷属，受魔福尽，堕无间狱。阿难，修菩提者永断五辛，是则名为第一增进修行渐次。</p>
<p>“云何正性？阿难，如是众生入三摩地，要先严持清净戒律，永断淫心，不餐酒肉，以火净食，无啖生气。阿难，是修行人若不断淫及与杀生，出三界者，无有是处。当观淫欲犹如毒蛇，如见怨贼。先持声闻四弃、八弃，执身不动；后行菩萨清净律仪，执心不起。禁戒成就，则于世间，永无相生相杀之业；偷劫不行，无相负累，亦于世间不还宿债。是清净人修三摩地，父母肉身，不须天眼，自然观见十方世界，睹佛闻法，亲奉圣旨，得大神通，游十方界，宿命清净，得无艰险。是则名为第二增进修行渐次。</p>
<p>“云何现业？阿难，如是清净持禁戒人，<u>心无贪淫，于外六尘不多流逸</u>。因不流逸，旋元自归；<u>尘既不缘，根无所偶，反流全一，六用不行</u>。十方国土皎然清净，譬如琉璃，内悬明月，身心快然，妙圆平等，获大安隐；一切如来密、圆、净、妙，皆现其中；是人即获无生法忍。从是渐修，随所发行，安立圣位。是则名为第三增进修行渐次。</p>
<p>    </p>
<p>“阿难，是善男子欲爱干枯，根境不偶，现前残质不复续生；执心虚明，纯是智慧，慧性明圆，莹十方界，干有其慧，名干慧地。欲习初干，未与如来法流水接。</p>
<p>    </p>
<p>“即以此心，</p>
<ul>
<li>
<p>中中流入，圆妙开敷，从真妙圆，重发真妙，妙信常住，一切妄想灭尽无余，中道纯真，名信心住。</p>
</li>
<li>
<p>真信明了，一切圆通，阴、处、界三，不能为碍。如是乃至过去、未来无数劫中，舍身、受身，一切习气皆现在前，是善男子皆能忆念，得无遗忘，名念心住。</p>
</li>
<li>
<p>妙圆纯真，真精发化，无始习气通一精明，唯以精明进趣真净，名精进心。</p>
</li>
<li>
<p>心精现前，纯以智慧，名慧心住。</p>
</li>
<li>
<p>执持智明，周遍寂湛，寂妙常凝，名定心住。</p>
</li>
<li>
<p>定光发明，明性深入，唯进无退，名不退心。</p>
</li>
<li>
<p>心进安然，保持不失，十方如来气分交接，名护法心。</p>
</li>
<li>
<p>觉明保持，能以妙力回佛慈光，向佛安住，犹如双镜光明相对，其中妙影重重相入，名回向心。</p>
</li>
<li>
<p>心光密回，获佛常凝无上妙净，安住无为，得无遗失，名戒心住。</p>
</li>
<li>
<p>住戒自在，能游十方，所去随愿，名愿心住。</p>
</li>
</ul>
<p>    </p>
<p>“阿难，是善男子，以真方便发此十心，</p>
<ul>
<li>
<p>心精发辉，十用涉入，圆成一心，名发心住。</p>
</li>
<li>
<p>心中发明，如净琉璃内现精金，以前妙心，履以成地，名治地住。</p>
</li>
<li>
<p>心地涉知，俱得明了，游履十方，得无留碍，名修行住。</p>
</li>
<li>
<p>行与佛同，受佛气分，如中阴身自求父母，阴信冥通，入如来种，名生贵住。</p>
</li>
<li>
<p>既游道胎，亲奉觉胤，如胎已成，人相不缺，名方便具足住。</p>
</li>
<li>
<p>容貌如佛，心相亦同，名正心住。</p>
</li>
<li>
<p>身心合成，日益增长，名不退住。</p>
</li>
<li>
<p>十身灵相，一时具足，名童真住。</p>
</li>
<li>
<p>形成出胎，亲为佛子，名法王子住。</p>
</li>
<li>
<p>表以成人，如国大王以诸国事分委太子，彼刹利王世子长成，陈列灌顶，名灌顶住。</p>
</li>
</ul>
<p>    </p>
<p>“阿难，是善男子，成佛子已，</p>
<ul>
<li>
<p>具足无量如来妙德，十方随顺，名欢喜行。</p>
</li>
<li>
<p>善能利益一切众生，名饶益行。</p>
</li>
<li>
<p>自觉、觉他，得无违拒，名无嗔恨行。</p>
</li>
<li>
<p>种类出生，穷未来际，三世平等，十方通达，名无尽行。</p>
</li>
<li>
<p>一切合同，种种法门，得无差误，名离痴乱行。</p>
</li>
<li>
<p>则于同中显现群异，一一异相，各各见同，名善现行。</p>
</li>
<li>
<p>如是乃至十方虚空满足微尘，一一尘中，现十方界，现尘、现界，不相留碍，名无著行。</p>
</li>
<li>
<p>种种现前，咸是第一波罗蜜多，名尊重行。</p>
</li>
<li>
<p>如是圆融，能成十方诸佛轨则，名善法行。</p>
</li>
<li>
<p>一一皆是，清净无漏，一真无为，性本然故，名真实行。</p>
</li>
</ul>
<p>    </p>
<p>“阿难，是善男子，满足神通，成佛事已，纯洁精真，远诸留患。当度众生，灭除度相。</p>
<ul>
<li>
<p>回无为心，向涅槃路，名救护一切众生离众生相回向。</p>
</li>
<li>
<p>坏其可坏，远离诸离，名不坏回向。</p>
</li>
<li>
<p>本觉湛然，觉齐佛觉，名等一切佛回向。</p>
</li>
<li>
<p>精真发明，地如佛地，名至一切处回向。</p>
</li>
<li>
<p>世界、如来互相涉入，得无罣碍，名无尽功德藏回向。</p>
</li>
<li>
<p>于同佛地，地中各各生清净因，依因发挥，取涅槃道，名随顺平等善根回向。</p>
</li>
<li>
<p>真根既成，十方众生皆我本性，性圆成就，不失众生，名随顺等观一切众生回向。</p>
</li>
<li>
<p>即一切法，离一切相，唯即与离二无所著，名真如相回向。</p>
</li>
<li>
<p>真得所如，十方无碍，名无缚解脱回向。</p>
</li>
<li>
<p>性德圆成，法界量灭，名法界无量回向。</p>
</li>
</ul>
<p>    </p>
<p>“阿难，是善男子尽是清净四十一心，次成四种妙圆加行。</p>
<ul>
<li>
<p>即以佛觉用为己心，若出未出，犹如钻火，欲然其木，名为暖地。</p>
</li>
<li>
<p>又以己心成佛所履，若依非依，如登高山，身入虚空，下有微碍，名为顶地。</p>
</li>
<li>
<p>心佛二同，善得中道，如忍事人，非怀非出，名为忍地。</p>
</li>
<li>
<p>数量销灭，迷觉中道，二无所目，名世第一地。</p>
</li>
</ul>
<p>    </p>
<p>“阿难，是善男子，于大菩提，</p>
<ul>
<li>
<p>善得通达，觉通如来，尽佛境界，名欢喜地。</p>
</li>
<li>
<p>异性入同，同性亦灭，名离垢地。</p>
</li>
<li>
<p>净极明生，名发光地。</p>
</li>
<li>
<p>明极觉满，名焰慧地。</p>
</li>
<li>
<p>一切同异所不能至，名难胜地。</p>
</li>
<li>
<p>无为真如，性净明露，名现前地。</p>
</li>
<li>
<p>尽真如际，名远行地。</p>
</li>
<li>
<p>一真如心，名不动地。</p>
</li>
<li>
<p>发真如用，名善慧地。</p>
</li>
<li>
<p>阿难，是诸菩萨从此已往，修习毕功，功德圆满，亦目此地名修习位。慈阴妙云，覆涅槃海，名法云地。</p>
</li>
</ul>
<p>    </p>
<p>“如来逆流，如是菩萨顺行而至，觉际入交，名为等觉。阿难，从干慧心至等觉已，是觉始获金刚心中初干慧地。如是重重，单复十二，方尽妙觉，成无上道。是种种地，皆以金刚观察如幻十种深喻，奢摩他中，用诸如来毗婆舍那清净修证，渐次深入。阿难，如是皆以三增进故，善能成就五十五位真菩提路。作是观者，名为正观；若他观者，名为邪观。​”</p>
<p>    </p>
<p>尔时，文殊师利法王子在大众中，即从座起，顶礼佛足而白佛言：​“当何名是经？我及众生云何奉持？​”</p>
<p>佛告文殊师利：​“是经名《大佛顶悉怛多般怛啰无上宝印十方如来清净海眼》​，亦名《救护亲因度脱阿难及此会中性比丘尼得菩提心入遍知海》​，亦名《如来密因修证了义》​，亦名《大方广妙莲华王十方佛母陀罗尼咒》​，亦名《灌顶章句诸菩萨万行首楞严》​。汝当奉持。​”</p>
<p>说是语已，即时阿难及诸大众，得蒙如来开示密印、般怛啰义，兼闻此经了义名目，顿悟禅那，修进圣位，增上妙理，心虑虚凝，断除三界修心六品微细烦恼。</p>
<p>    </p>
<p>即从座起，顶礼佛足，合掌恭敬而白佛言：​“大威德世尊，慈音无遮，善开众生微细沉惑，令我今日身心快然，得大饶益。世尊，若此妙明真净妙心，本来遍圆，如是乃至大地、草木、蠕动含灵，本元真如，即是如来成佛真体；佛体真实，云何复有地狱、饿鬼、畜生、修罗、人、天等道？世尊，此道为复本来自有？为是众生妄习生起？世尊，如宝莲香比丘尼，持菩萨戒，私行淫欲，妄言‘行淫非杀非偷，无有业报’。发是语已，先于女根生大猛火，后于节节猛火烧燃，堕无间狱。琉璃大王、善星比丘，琉璃为诛瞿昙族姓，善星妄说一切法空，生身陷入阿鼻地狱。此诸地狱，为有定处？为复自然，彼彼发业，各各私受？惟垂大慈，发开童蒙，令诸一切持戒众生，闻决定义，欢喜顶戴，谨洁无犯。​”</p>
<p>佛告阿难：​“快哉此问！令诸众生不入邪见。汝今谛听，当为汝说。阿难，一切众生实本真净，因彼妄见，有妄习生，因此分开内分、外分。阿难，内分即是众生分内，<u>因诸爱染，发起妄情，情积不休，能生爱水</u>。是故众生，心忆珍羞，口中水出；心忆前人，或怜或恨，目中泪盈；贪求财宝，心发爱涎，举体光润；心著行淫，男女二根自然流液。阿难，<u>诸爱虽别，流结是同，润湿不升，自然从坠</u>，此名内分。阿难，外分即是众生分外，<u>因诸渴仰，发明虚想，想积不休，能生胜气</u>。是故众生，心持禁戒，举身轻清；心持咒印，顾盼雄毅；心欲生天，梦想飞举；心存佛国，圣境冥现；事善知识，自轻身命。阿难，<u>诸想虽别，轻举是同，飞动不沉，自然超越</u>，此名外分。</p>
<p>“阿难，一切世间生死相续，<u>生从顺习，死从变流</u>。临命终时，未舍暖触，一生善恶俱时顿现，死逆生顺，二习相交。<u>纯想即飞，必生天上</u>。若飞心中，兼福兼慧及与净愿，自然心开，见十方佛，一切净土随愿往生。<u>情少想多，轻举非远，即为飞仙</u>、大力鬼王、飞行夜叉、地行罗刹，游于四天，所去无碍。其中，若有善愿善心，护持我法，或护禁戒，随持戒人，或护神咒，随持咒者，或护禅定，保绥法忍，是等亲住如来座下。<u>情想均等，不飞不坠，生于人间</u>，<u>想明斯聪，情幽斯钝</u>。<u>情多想少，流入横生，重为毛群，轻为羽族</u>。七情三想，沉下水轮，生于火际，受气猛火，身为饿鬼，常被焚烧。水能害己，无食无饮，经百千劫。九情一想，下洞火轮，身入风火二交过地，轻生有间、重生无间二种地狱。<u>纯情即沉，入阿鼻狱</u>。若沉心中，有谤大乘，毁佛禁戒，诳妄说法，虚贪信施，滥膺恭敬，五逆、十重，更生十方阿鼻地狱。循造恶业，虽则自招，众同分中，兼有元地。</p>
<p>    </p>
<p>“阿难，此等皆是彼诸众生，自业所感，造十习因，受六交报。云何十因？</p>
<p>“阿难，</p>
<ul>
<li>
<p>一者，淫习交接，发于相磨，研磨不休，如是故有大猛火光，于中发动。如人以手自相摩触，暖相现前。二习相然，故有铁床、铜柱诸事。是故十方一切如来，色目行淫，同名欲火；<u>菩萨见欲，如避火坑</u>。</p>
</li>
<li>
<p>二者，贪习交计，发于相吸，吸揽不止，如是故有积寒坚冰，于中冻冽。如人以口吸缩风气，有冷触生。二习相陵，故有吒吒、波波、罗罗、青、赤、白莲寒冰等事。是故十方一切如来，色目多求，同名贪水；<u>菩萨见贪，如避瘴海</u>。</p>
</li>
<li>
<p>三者，慢习交陵，发于相恃，驰流不息，如是故有腾逸奔波，积波为水。如人口舌自相绵味，因而水发。二习相鼓，故有血河、灰河、热砂、毒海、融铜、灌吞诸事。是故十方一切如来，色目我慢，名饮痴水；<u>菩萨见慢，如避巨溺</u>。</p>
</li>
<li>
<p>四者，嗔习交冲，发于相忤，忤结不息，心热发火，铸气为金，如是故有刀山、铁橛、剑树、剑轮、斧钺、枪锯；如人衔冤，杀气飞动。二习相击，故有宫割、斩斫、剉刺、槌击诸事。是故十方一切如来，色目嗔恚，名利刀剑；<u>菩萨见嗔，如避诛戮</u>。</p>
</li>
<li>
<p>五者，诈习交诱，发于相调，引起不住，如是故有绳木绞校；如水浸田，草木生长。二习相延，故有杻械、枷锁、鞭杖、檛棒诸事。是故十方一切如来，色目奸伪，同名馋贼；<u>菩萨见诈，如畏豺狼</u>。</p>
</li>
<li>
<p>六者，诳习交欺，发于相罔，诬罔不止，飞心造奸，如是故有尘土、屎尿秽污不净；如尘随风，各无所见。二习相加，故有没溺、腾掷、飞坠、漂沦诸事，是故十方一切如来，色目欺诳，同名劫杀；<u>菩萨见诳，如践蛇虺</u>。</p>
</li>
<li>
<p>七者，怨习交嫌，发于衔恨，如是故有飞石投砾、匣贮车槛、瓮盛囊扑；如阴毒人，怀抱畜恶。二习相吞，故有投掷、擒捉、击射、抛撮诸事。是故十方一切如来，色目怨家，名违害鬼；<u>菩萨见怨，如饮鸩酒</u>。</p>
</li>
<li>
<p>八者，见习交明，如萨迦耶、见、戒禁取，邪悟诸业，发于违拒，出生相反。如是故有王使主吏，证执文籍；如行路人，来往相见。二习相交，故有勘问，权诈考讯，推鞠察访，披究照明，善恶童子，手执文簿，辞辩诸事。是故十方一切如来，色目恶见，同名见坑；<u>菩萨见诸虚妄遍执，如临毒壑</u>。</p>
</li>
<li>
<p>九者，枉习交加，发于诬谤，如是故有合山合石、碾硙(wéi)耕磨；如谗贼人，逼枉良善。二习相排，故有押、捺、槌、按、蹙漉(lù)、衡度诸事。是故十方一切如来，色目怨谤，同名谗虎；<u>菩萨见枉，如遭霹雳</u>。</p>
</li>
<li>
<p>十者，讼习交諠，发于藏覆，如是故有鉴见照烛；如于日中，不能藏影。二习相陈，故有恶友、业镜、火珠，披露宿业，对验诸事。是故十方一切如来，色目覆藏，同名阴贼；<u>菩萨观覆，如戴高山履于巨海</u>。</p>
</li>
</ul>
<p>    </p>
<p>“云何六报？阿难，一切众生六识造业，所招恶报，从六根出。云何恶报从六根出？</p>
<ul>
<li>
<p>一者见报，招引恶果：此见业交，则临终时，先见猛火满十方界，亡者神识飞坠乘烟，入无间狱。发明二相：一者明见，则能遍见种种恶物，生无量畏。二者暗见，寂然不见，生无量恐。如是见火，烧听，能为镬汤、洋铜；烧息，能为黑烟、紫焰；烧味，能为焦丸、铁糜；烧触，能为热灰、炉炭；烧心，能生星火、迸洒，煽鼓空界。</p>
</li>
<li>
<p>二者闻报，招引恶果：此闻业交，则临终时，先见波涛没溺天地，亡者神识降注乘流，入无间狱。发明二相：一者开听，听种种闹，精神愗乱。二者闭听，寂无所闻，幽魄沉没。如是闻波，注闻，则能为责，为诘；注见，则能为雷，为吼，为恶毒气；注息，则能为雨，为雾，洒诸毒虫，周满身体；注味，则能为脓，为血、种种杂秽；注触，则能为畜，为鬼，为粪，为尿；注意，则能为电，为雹，摧碎心魄。</p>
</li>
<li>
<p>三者嗅报，招引恶果：此嗅业交，则临终时，先见毒气充塞远近，亡者神识从地涌出，入无间狱。发明二相：一者通闻，被诸恶气，熏极心扰。二者塞闻，气掩不通，闷绝于地。如是嗅气，冲息，则能为质，为履；冲见，则能为火，为炬；冲听，则能为没，为溺，为洋，为沸；冲味，则能为馁，为爽；冲触，则能为绽，为烂，为大肉山，有百千眼，无量咂食；冲思，则能为灰，为瘴，为飞沙砺，击碎身体。</p>
</li>
<li>
<p>四者味报，招引恶果：此味业交，则临终时，先见铁网猛焰炽烈，周覆世界，亡者神识下透挂网，倒悬其头，入无间狱。发明二相：一者吸气，结成寒冰，冻裂身肉。二者吐气，飞为猛火，焦烂骨髓。如是尝味，历尝，则能为承，为忍；历见，则能为然金石；历听，则能为利兵刃；历息，则能为大铁笼弥覆国土；历触，则能为弓，为箭，为弩，为射；历思，则能为飞热铁，从空雨下。</p>
</li>
<li>
<p>五者触报，招引恶果：此触业交，则临终时，先见大山四面来合，无复出路，亡者神识见大铁城，火蛇、火狗、虎、狼、师子，牛头狱卒、马头罗刹，手执枪矟(shuò)，驱入城门，向无间狱。发明二相：一者合触，合山逼体，骨肉血溃。二者离触，刀剑触身，心肝屠裂。如是合触，历触，则能为道，为观，为听，为案；历见，则能为烧，为爇(ruò)；历听，则能为撞，为击，为倳(zì)，为射；历息，则能为括，为袋，为考，为缚；历尝，则能为耕，为钳，为斩，为截；历思，则能为坠，为飞，为煎，为炙。</p>
</li>
<li>
<p>六者思报，招引恶果：此思业交，则临终时，先见恶风吹坏国土，亡者神识被吹上空，旋落乘风，堕无间狱。发明二相：一者不觉，迷极则荒，奔赴不息。二者不迷，觉知则苦，无量煎烧，痛深难忍。如是邪思，结思，则能为方，为所；结见，则能为鉴，为证；结听，则能为大合石，为冰，为霜，为土，为雾；结息，则能为大火车，火船，火槛；结尝，则能为大叫唤，为悔，为泣；结触，则能为大，为小，为一日中万生万死，为偃，为仰。</p>
</li>
</ul>
<p>“阿难，是名地狱十因、六果，皆是众生迷妄所造。若诸众生恶业同造，入阿鼻狱，受无量苦，经无量劫。六根各造，及彼所作兼境兼根，是人则入八无间狱。身、口、意三，作杀、盗、淫，是人则入十八地狱。三业不兼，中间或为一杀一盗，是人则入三十六地狱。见见一根，单犯一业，是人则入一百八地狱。<u>由是众生别作别造，于世界中，入同分地；妄想发生，非本来有</u>。</p>
<p>    </p>
<p>“复次，阿难，是诸众生非破律仪，犯菩萨戒，毁佛涅槃，诸余杂业，历劫烧然，后还罪毕，受诸鬼形。若于本因，</p>
<ul>
<li>
<p>贪物为罪，是人罪毕，遇物成形，名为怪鬼。</p>
</li>
<li>
<p>贪色为罪，是人罪毕，遇风成形，名为魃鬼。</p>
</li>
<li>
<p>贪惑为罪，是人罪毕，遇畜成形，名为魅鬼。</p>
</li>
<li>
<p>贪恨为罪，是人罪毕，遇虫成形，名蛊毒鬼。</p>
</li>
<li>
<p>贪忆为罪，是人罪毕，遇衰成形，名为疠鬼。</p>
</li>
<li>
<p>贪傲为罪，是人罪毕，遇气成形，名为饿鬼。</p>
</li>
<li>
<p>贪罔为罪，是人罪毕，遇幽为形，名为魇鬼。</p>
</li>
<li>
<p>贪明为罪，是人罪毕，遇精为形，名魍魉鬼。</p>
</li>
<li>
<p>贪成为罪，是人罪毕，遇明为形，名役使鬼。</p>
</li>
<li>
<p>贪党为罪，是人罪毕，遇人为形，名传送鬼。</p>
</li>
</ul>
<p>“阿难，是人皆以<u>纯情坠落，业火烧干，上出为鬼</u>。此等皆是自妄想业之所招引，<u>若悟菩提，则妙圆明，本无所有</u>。</p>
<p>    </p>
<p>“复次，阿难，鬼业既尽，则情与想二俱成空，方于世间与元负人怨对相值，身为畜生，酬其宿债。</p>
<ul>
<li>
<p>物怪之鬼，物销报尽，生于世间，多为枭类。</p>
</li>
<li>
<p>风魃之鬼，风销报尽，生于世间，多为咎征一切异类。</p>
</li>
<li>
<p>畜魅之鬼，畜死报尽，生于世间，多为狐类。</p>
</li>
<li>
<p>虫蛊之鬼，蛊灭报尽，生于世间，多为毒类。</p>
</li>
<li>
<p>衰疠之鬼，衰穷报尽，生于世间，多为蛔类。</p>
</li>
<li>
<p>受气之鬼，气销报尽，生于世间，多为食类。</p>
</li>
<li>
<p>绵幽之鬼，幽销报尽，生于世间，多为服类。</p>
</li>
<li>
<p>和精之鬼，和销报尽，生于世间，多为应类。</p>
</li>
<li>
<p>明灵之鬼，明灭报尽，生于世间，多为休征一切诸类。</p>
</li>
<li>
<p>依人之鬼，人亡报尽，生于世间，多为循类。</p>
</li>
</ul>
<p>“阿难，是等皆以业火干枯，酬其宿债，旁为畜生。此等亦皆自虚妄业之所招引。若悟菩提，则此妄缘，本无所有。</p>
<p>    </p>
<p>“如汝所言，宝莲香等及琉璃王、善星比丘，<u>如是恶业，本自发明，非从天降，亦非地出，亦非人与，自妄所招，还自来受。菩提心中，皆为浮虚妄想凝结</u>。</p>
<p>    </p>
<p>“复次，阿难，从是畜生酬偿先债，若彼酬者分越所酬，此等众生还复为人，反征其剩。如彼有力，兼有福德，则于人中不舍人身，酬还彼力。若无福者，还为畜生，偿彼余直。阿难当知，若用钱物，或役其力，偿足自停；如其中间杀彼身命，或食其肉，如是乃至经微尘劫，<u>相食相诛，犹如转轮，互为高下，无有休息</u>。除奢摩他及佛出世，不可停寝。汝今应知：</p>
<ul>
<li>
<p>彼枭伦者，酬足复形，生人道中，参合顽类。</p>
</li>
<li>
<p>彼咎征者，酬足复形，生人道中，参合异类。</p>
</li>
<li>
<p>彼狐伦者，酬足复形，生人道中，参于庸类。</p>
</li>
<li>
<p>彼毒伦者，酬足复形，生人道中，参合狠类。</p>
</li>
<li>
<p>彼蛔伦者，酬足复形，生人道中，参合微类。</p>
</li>
<li>
<p>彼食伦者，酬足复形，生人道中，参合柔类。</p>
</li>
<li>
<p>彼服伦者，酬足复形，生人道中，参合劳类。</p>
</li>
<li>
<p>彼应伦者，酬足复形，生人道中，参于文类。</p>
</li>
<li>
<p>彼休征者，酬足复形，生人道中，参合明类。</p>
</li>
<li>
<p>彼诸循伦，酬足复形，生人道中，参于达类。</p>
</li>
</ul>
<p>“阿难，是等皆以宿债酬毕，复形人道，皆无始来业计颠倒，相生相杀，不遇如来，不闻正法，于尘劳中，法尔轮转。此辈名为可怜愍者。</p>
<p>    </p>
<p>“阿难，复有从人，不依正觉修三摩地，别修妄念，存想固形，游于山林人不及处，有十种仙。阿难，彼诸众生，</p>
<ul>
<li>
<p>坚固服饵而不休息，食道圆成，名地行仙。</p>
</li>
<li>
<p>坚固草木而不休息，药道圆成，名飞行仙。</p>
</li>
<li>
<p>坚固金石而不休息，化道圆成，名游行仙。</p>
</li>
<li>
<p>坚固动止而不休息，气精圆成，名空行仙。</p>
</li>
<li>
<p>坚固津液而不休息，润德圆成，名天行仙。</p>
</li>
<li>
<p>坚固精色而不休息，吸粹圆成，名通行仙。</p>
</li>
<li>
<p>坚固咒禁而不休息，术法圆成，名道行仙。</p>
</li>
<li>
<p>坚固思念而不休息，思忆圆成，名照行仙。</p>
</li>
<li>
<p>坚固交遘而不休息，感应圆成，名精行仙。</p>
</li>
<li>
<p>坚固变化而不休息，觉悟圆成，名绝行仙。</p>
</li>
</ul>
<p>“阿难，是等皆于人中炼心，不修正觉，别得生理，寿千万岁。休止深山或大海岛，绝于人境。斯亦轮回，妄想流转，不修三昧，报尽还来散入诸趣。</p>
<p>    </p>
<p>“阿难，诸世间人，不求常住，未能舍诸妻妾恩爱，</p>
<ul>
<li>
<p>于邪淫中，心不流逸，澄莹生明，命终之后，邻于日月；如是一类，名四天王天。</p>
</li>
<li>
<p>于己妻房，淫爱微薄，于净居时，不得全味，命终之后，超日月明，居人间顶；如是一类，名忉利天。</p>
</li>
<li>
<p>逢欲暂交，去无思忆，于人间世动少静多，命终之后，于虚空中，朗然安住，日月光明，上照不及，是诸人等自有光明；如是一类，名须焰摩天。</p>
</li>
<li>
<p>一切时静，有应触来，未能违戾，命终之后，上升精微，不接下界诸人天境，乃至劫坏，三灾不及；如是一类，名兜率陀天。</p>
</li>
<li>
<p>我无欲心，应汝行事，于横陈时，味如嚼蜡，命终之后，生越化地；如是一类，名乐变化天。</p>
</li>
<li>
<p>无世间心，同世行事，于行事交，了然超越，命终之后，遍能出超化无化境；如是一类，名他化自在天。</p>
</li>
</ul>
<p>“阿难，如是六天，形虽出动，心迹尚交。自此已还，名为欲界。​”</p>
<p>    </p>
<hr>
<h3 id="卷九"><a class="header" href="#卷九">卷九</a></h3>
<p>“阿难，世间一切所修心人，不假禅那，无有智慧，但能执身，不行淫欲。</p>
<ul>
<li>
<p>若行若坐，想念俱无，爱染不生，无留欲界，是人应念，身为梵侣；如是一类，名梵众天。</p>
</li>
<li>
<p>欲习既除，离欲心现，于诸律仪，爱乐随顺，是人应时，能行梵德；如是一类，名梵辅天。</p>
</li>
<li>
<p>身心妙圆，威仪不缺，清净禁戒，加以明悟，是人应时，能统梵众，为大梵王；如是一类，名大梵天。</p>
</li>
</ul>
<p>“阿难，此三胜流，一切苦恼所不能逼，虽非正修真三摩地，清净心中诸漏不动，名为初禅。</p>
<p>    </p>
<p>“阿难，其次梵天，</p>
<ul>
<li>
<p>统摄梵人，圆满梵行，澄心不动，寂湛生光；如是一类，名少光天。</p>
</li>
<li>
<p>光光相然，照耀无尽，映十方界，遍成琉璃；如是一类，名无量光天。</p>
</li>
<li>
<p>吸持圆光，成就教体，发化清净，应用无尽；如是一类，名光音天。</p>
</li>
</ul>
<p>“阿难，此三胜流，一切忧悬所不能逼，虽非正修真三摩地，清净心中粗漏已伏，名为二禅。</p>
<p>    </p>
<p>“阿难，如是天人，</p>
<ul>
<li>
<p>圆光成音，披音露妙，发成精行，通寂灭乐；如是一类，名少净天。</p>
</li>
<li>
<p>净空现前，引发无际身心轻安，成寂灭乐；如是一类，名无量净天。</p>
</li>
<li>
<p>世界、身心一切圆净，净德成就，胜托现前，归寂灭乐；如是一类，名遍净天。</p>
</li>
</ul>
<p>“阿难，此三胜流，具大随顺，身心安隐，得无量乐，虽非正得真三摩地，安隐心中欢喜毕具，名为三禅。</p>
<p>    </p>
<p>“阿难，复次天人，不逼身心，苦因已尽，乐非常住，久必坏生，</p>
<ul>
<li>
<p>苦、乐二心，俱时顿舍，粗重相灭，净福性生；如是一类，名福生天。</p>
</li>
<li>
<p>舍心圆融，胜解清净，福无遮中得妙随顺，穷未来际；如是一类，名福爱天。</p>
</li>
</ul>
<p>“阿难，从是天中，有二歧路：</p>
<ul>
<li>
<p>若于先心无量净光，福德圆明，修证而住；如是一类，名广果天。</p>
</li>
<li>
<p>若于先心双厌苦乐，精研舍心，相续不断，圆穷舍道，身心俱灭，心虑灰凝，经五百劫；是人既以生灭为因，不能发明不生灭性，初半劫灭，后半劫生；如是一类，名无想天。</p>
</li>
</ul>
<p>“阿难，此四胜流，一切世间诸苦乐境所不能动，虽非无为真不动地，有所得心功用纯熟，名为四禅。</p>
<p>    </p>
<p>“阿难，此中复有五不还天。于下界中，九品习气俱时灭尽，苦、乐双亡，下无卜居，故于舍心众同分中，安立居处。阿难，</p>
<ul>
<li>
<p>苦、乐两灭，斗心不交，如是一类，名无烦天。</p>
</li>
<li>
<p>机括独行，研交无地，如是一类，名无热天。</p>
</li>
<li>
<p>十方世界妙见圆澄，更无尘象，一切沉垢，如是一类，名善见天。</p>
</li>
<li>
<p>精见现前，陶铸无碍，如是一类，名善现天。</p>
</li>
<li>
<p>究竟群几，穷色性性，入无边际，如是一类，名色究竟天。</p>
</li>
</ul>
<p>“阿难，此不还天，彼诸四禅四位天王独有钦闻，不能知见，如今世间，旷野深山，圣道场地，皆阿罗汉所住持故，世间粗人所不能见。阿难，是十八天独行无交，未尽形累，自此以还，名为色界。</p>
<p>    </p>
<p>“复次，阿难，从是有顶、色边际中，其间复有二种歧路：</p>
<ul>
<li>
<p>若于舍心发明智慧，慧光圆通，便出尘界，成阿罗汉，入菩萨乘；如是一类，名为回心大阿罗汉。</p>
</li>
<li>
<p>若在舍心，舍厌成就，觉身为碍，销碍入空；如是一类，名为空处。</p>
</li>
<li>
<p>诸碍既销，无碍无灭，其中唯留阿赖耶识，全于末那半分微细；如是一类，名为识处。</p>
</li>
<li>
<p>空色既亡，识心都灭，十方寂然，迥无攸往；如是一类，名无所有处。</p>
</li>
<li>
<p>识性不动，以灭穷研，于无尽中发宣尽性，如存不存，若尽非尽；如是一类，名为非想非非想处。</p>
</li>
<li>
<p>此等穷空，不尽空理。从不还天圣道穷者，如是一类，名不回心钝阿罗汉。</p>
</li>
</ul>
<p>“若从无想诸外道天，穷空不归，迷漏无闻，便入轮转。阿难，是诸天上各各天人，则是凡夫业果酬答，答尽入轮。彼之天王即是菩萨，游三摩地渐次增进，回向圣伦所修行路。阿难，是四空天身心灭尽，定性现前，无业果色从此逮终，名无色界。</p>
<p>“此皆不了妙觉明心，积妄发生。妄有三界，中间妄随七趣沉溺，补特迦罗各从其类。</p>
<p>    </p>
<p>“复次，阿难，是三界中复有四种阿修罗类。</p>
<ul>
<li>
<p>若于鬼道，以护法力，乘通入空，此阿修罗从卵而生，鬼趣所摄。</p>
</li>
<li>
<p>若于天中，降德贬坠，其所卜居，邻于日月，此阿修罗从胎而出，人趣所摄。</p>
</li>
<li>
<p>有修罗王，执持世界，力洞无畏，能与梵王及天帝释、四天争权，此阿修罗因变化有，天趣所摄。</p>
</li>
<li>
<p>阿难，别有一分下劣修罗，生大海心，沉水穴口，旦游虚空，暮归水宿。此阿修罗因湿气有，畜生趣摄。</p>
</li>
</ul>
<p>    </p>
<p>“阿难，如是地狱、饿鬼、畜生、人及神仙、天洎修罗，精研七趣，皆是昏沉诸有为相，妄想受生，妄想随业；于妙圆明，无作本心，皆如空华，元无所著，但一虚妄，更无根绪。阿难，此等众生不识本心，受此轮回，经无量劫不得真净，皆由随顺杀、盗、淫故；反此三种，又则出生无杀、盗、淫。有名鬼伦，无名天趣，有无相倾，起轮回性。若得妙发三摩提者，则妙常寂，有、无二无，无二亦灭，尚无不杀、不偷、不淫，云何更随杀、盗、淫事？阿难，不断三业，各各有私，因各各私，众私同分非无定处；自妄发生，生妄无因，无可寻究。汝勖修行，欲得菩提，要除三惑，不尽三惑，纵得神通，皆是世间有为功用；习气不灭，落于魔道；虽欲除妄，倍加虚伪，如来说为可哀怜者。汝妄自造，非菩提咎。</p>
<p>“作是说者，名为正说；若他说者，即魔王说。​”</p>
<p>    </p>
<p>即时如来，将罢法座，于师子床，揽七宝几，回紫金山，再来凭倚，普告大众及阿难言：​“汝等有学缘觉、声闻，今日回心趣大菩提无上妙觉，我今已说真修行法，汝犹未识修奢摩他、毗婆舍那微细魔事，魔境现前，汝不能识，洗心非正，落于邪见。或汝阴魔，或复天魔，或著鬼神，或遭魑魅，心中不明，认贼为子。又复于中，得少为足，如第四禅无闻比丘妄言证圣，天报已毕，衰相现前，谤阿罗汉，身遭后有，堕阿鼻狱。汝应谛听，吾今为汝子细分别。​” 阿难起立，并其会中同有学者，欢喜顶礼，伏听慈诲。</p>
<p>佛告阿难及诸大众：​“汝等当知，有漏世界十二类生，本觉妙明，觉圆心体与十方佛无二无别。由汝妄想，迷理为咎，痴爱发生，生发遍迷，故有空性；化迷不息，有世界生，则此十方微尘国土，非无漏者，皆是迷顽妄想安立。<u>当知虚空生汝心内，犹如片云点太清里</u>，况诸世界在虚空耶！</p>
<p>“汝等一人发真归元，此十方空，皆悉销殒，云何空中所有国土而不振裂？汝辈修禅，饰三摩地，十方菩萨及诸无漏大阿罗汉，心精通吻，当处湛然；一切魔王及与鬼神、诸凡夫天见其宫殿无故崩裂，大地振坼，水陆飞腾，无不惊慑，凡夫昏暗，不觉迁讹。彼等咸得五种神通，唯除漏尽，恋此尘劳，如何令汝摧裂其处？是故鬼神及诸天魔、魍魉妖精，于三昧时，佥来恼汝。</p>
<p>“然彼诸魔虽有大怒，彼尘劳内，汝妙觉中，如风吹光，如刀断水，了不相触。汝如沸汤，彼如坚冰，暖气渐邻，不日销殒，徒恃神力，但为其客。成就破乱，由汝心中五阴主人，主人若迷，客得其便。<u>当处禅那，觉悟无惑，则彼魔事，无奈汝何</u>！阴销入明，则彼群邪咸受幽气，明能破暗，近自销殒，如何敢留扰乱禅定！若不明悟，被阴所迷，则汝阿难必为魔子，成就魔人。如摩登伽，殊为眇劣，彼唯咒汝破佛律仪，八万行中只毁一戒，心清净故，尚未沦溺。<u>此乃隳汝宝觉全身，如宰臣家，忽逢籍没，宛转零落，无可哀救</u>。</p>
<p>    </p>
<p>“阿难当知：汝坐道场，销落诸念，其念若尽，则诸离念，一切精明，动静不移，忆忘如一；当住此处，入三摩提，如明目人处大幽暗，精性妙净，心未发光，此则名为色阴区宇。若目明朗，十方洞开，无复幽暗，名色阴尽。是人则能超越劫浊。观其所由，<u>坚固妄想以为其本</u>。</p>
<ul>
<li>
<p>阿难，当在此中，精研妙明，四大不织，少选之间，身能出碍。此名精明流溢前境，斯但功用，暂得如是，非为圣证。不作圣心，名善境界；若作圣解，即受群邪。</p>
</li>
<li>
<p>阿难，复以此心，精研妙明，其身内彻，是人忽然于其身内，拾出蛲蛔，身相宛然，亦无伤毁。此名精明流溢形体，斯但精行，暂得如是，非为圣证。不作圣心，名善境界；若作圣解，即受群邪。</p>
</li>
<li>
<p>又以此心，内外精研，其时魂、魄、意、志、精、神，除执受身，余皆涉入，互为宾主。忽于空中，闻说法声，或闻十方同敷密义。此名精魄递相离合，成就善种，暂得如是，非为圣证。不作圣心，名善境界；若作圣解，即受群邪。</p>
</li>
<li>
<p>又以此心，澄露皎彻，内光发明，十方遍作阎浮檀色，一切种类化为如来；于时忽见毗卢遮那踞天光台，千佛围绕，百亿国土及与莲华俱时出现。此名心魂灵悟所染，心光研明，照诸世界，暂得如是，非为圣证。不作圣心，名善境界；若作圣解，即受群邪。</p>
</li>
<li>
<p>又以此心，精研妙明，观察不停，抑按降伏，制止超越，于时忽然十方虚空成七宝色，或百宝色，同时遍满，不相留碍，青黄赤白，各各纯现。此名抑按功力逾分，暂得如是，非为圣证。不作圣心，名善境界；若作圣解，即受群邪。</p>
</li>
<li>
<p>又以此心，研究澄彻，精光不乱，忽于夜半，在暗室内见种种物，不殊白昼，而暗室物亦不除灭。此名心细，密澄其见，所视洞幽，暂得如是，非为圣证。不作圣心，名善境界；若作圣解，即受群邪。</p>
</li>
<li>
<p>又以此心，圆入虚融，四体忽然同于草木，火烧刀斫，曾无所觉；又则火光不能烧爇，纵割其肉，犹如削木。此名尘并，排四大性，一向入纯，暂得如是，非为圣证。不作圣心，名善境界；若作圣解，即受群邪。</p>
</li>
<li>
<p>又以此心，成就清净，净心功极，忽见大地十方山河皆成佛国，具足七宝，光明遍满；又见恒沙诸佛如来遍满空界，楼殿华丽，下见地狱，上观天宫，得无障碍。此名欣厌凝想日深，想久化成，非为圣证。不作圣心，名善境界；若作圣解，即受群邪。</p>
</li>
<li>
<p>又以此心，研究深远，忽于中夜遥见远方市井街巷、亲族眷属，或闻其语。此名迫心，逼极飞出，故多隔见，非为圣证。不作圣心，名善境界；若作圣解，即受群邪。</p>
</li>
<li>
<p>又以此心，研究精极，见善知识形体变移，少选无端种种迁改。此名邪心，含受魑魅，或遭天魔入其心腹，无端说法，通达妙义，非为圣证。不作圣心，魔事销歇；若作圣解，即受群邪。</p>
</li>
</ul>
<p>“阿难，如是十种禅那现境，皆是色阴用心交互，故现斯事。众生顽迷，不自忖量，逢此因缘，迷不自识，谓言登圣，大妄语成，堕无间狱。汝等当依，如来灭后，于末法中宣示斯义，无令天魔得其方便，保持覆护，成无上道。</p>
<p>    </p>
<p>“阿难，彼善男子修三摩提，奢摩他中色阴尽者，见诸佛心，如明镜中显现其像；若有所得而未能用。犹如魇人，手足宛然，见闻不惑，心触客邪而不能动，此则名为受阴区宇。若魇咎歇，其心离身，返观其面，去住自由，无复留碍，名受阴尽。是人则能超越见浊。观其所由，<u>虚明妄想以为其本</u>。</p>
<ul>
<li>
<p>阿难，彼善男子当在此中，得大光耀，其心发明，内抑过分，忽于其处发无穷悲，如是乃至观见蚊虻，犹如赤子，心生怜愍，不觉流泪。此名功用抑摧过越，悟则无咎，非为圣证；觉了不迷，久自销歇。若作圣解，则有悲魔入其心腑，见人则悲，啼泣无限，失于正受，当从沦坠。</p>
</li>
<li>
<p>阿难，又彼定中，诸善男子见色阴销，受阴明白，胜相现前，感激过分，忽于其中生无限勇，其心猛利，志齐诸佛，谓三僧祇一念能越。此名功用陵率过越，悟则无咎，非为圣证；觉了不迷，久自销歇。若作圣解，则有狂魔入其心腑，见人则夸，我慢无比，其心乃至上不见佛，下不见人，失于正受，当从沦坠。</p>
</li>
<li>
<p>又彼定中，诸善男子见色阴销，受阴明白，前无新证，归失故居，智力衰微，入中隳地，迥无所见，心中忽然生大枯渴，于一切时沉忆不散，将此以为勤精进相。此名修心无慧自失，悟则无咎，非为圣证。若作圣解，则有忆魔入其心腑，旦夕撮心悬在一处，失于正受，当从沦坠。</p>
</li>
<li>
<p>又彼定中，诸善男子见色阴销，受阴明白，慧力过定，失于猛利，以诸胜性怀于心中，自心已疑是卢舍那，得少为足。此名用心亡失恒审，溺于知见，悟则无咎，非为圣证。若作圣解，则有下劣易知足魔入其心腑，见人自言‘我得无上第一义谛’，失于正受，当从沦坠。</p>
</li>
<li>
<p>又彼定中，诸善男子见色阴销，受阴明白，新证未获，故心已亡，历览二际，自生艰险，于心忽然生无尽忧，如坐铁床，如饮毒药，心不欲活，常求于人令害其命，早取解脱。此名修行失于方便，悟则无咎，非为圣证。若作圣解，则有一分常忧愁魔入其心腑，手执刀剑自割其肉，欣其舍寿；或常忧愁走入山林，不耐见人，失于正受，当从沦坠。</p>
</li>
<li>
<p>又彼定中，诸善男子见色阴销，受阴明白，处清净中，心安隐后，忽然自有无限喜生，心中欢悦，不能自止。此名轻安无慧自禁，悟则无咎，非为圣证。若作圣解，则有一分好喜乐魔入其心腑，见人则笑，于衢路傍自歌自舞，自谓已得无碍解脱，失于正受，当从沦坠。</p>
</li>
<li>
<p>又彼定中，诸善男子见色阴销，受阴明白，自谓已足，忽有无端大我慢起，如是乃至慢与过慢及慢过慢，或增上慢，或卑劣慢，一时俱发；心中尚轻十方如来，何况下位声闻、缘觉。此名见胜无慧自救，悟则无咎，非为圣证。若作圣解，则有一分大我慢魔入其心腑，不礼塔庙，摧毁经像，谓檀越言‘此是金铜，或是土木，经是树叶，或是氎华，肉身真常，不自恭敬，却崇土木，实为颠倒’；其深信者，从其毁碎，埋弃地中，疑误众生，入无间狱。失于正受，当从沦坠。</p>
</li>
<li>
<p>又彼定中，诸善男子见色阴销，受阴明白，于精明中，圆悟精理，得大随顺；其心忽生无量轻安，己言成圣，得大自在。此名因慧获诸轻清，悟则无咎，非为圣证。若作圣解，则有一分好轻清魔入其心腑，自谓满足，更不求进。此等多作无闻比丘疑误众生，堕阿鼻狱。失于正受，当从沦坠。</p>
</li>
<li>
<p>又彼定中，诸善男子见色阴销，受阴明白，于明悟中得虚明性，其中忽然归向永灭，拨无因果，一向入空，空心现前，乃至心生，长断灭解。悟则无咎，非为圣证。若作圣解，则有空魔入其心腑，乃谤持戒名为小乘，菩萨悟空，有何持犯？其人常于信心檀越饮酒啖肉，广行淫秽，因魔力故，摄其前人不生疑谤。鬼心久入，或食屎尿与酒肉等，一种俱空；破佛律仪，误入人罪。失于正受，当从沦坠。</p>
</li>
<li>
<p>又彼定中，诸善男子见色阴销，受阴明白，味其虚明，深入心骨，其心忽有无限爱生，爱极发狂，便为贪欲。此名定境安顺入心，无慧自持，误入诸欲。悟则无咎，非为圣证。若作圣解，则有欲魔入其心腑，一向说欲为菩提道，化诸白衣平等行欲，其行淫者，名持法子；神鬼力故，于末世中摄其凡愚，其数至百，如是乃至一百、二百或五、六百，多满千万。魔心生厌，离其身体，威德既无，陷于王难，疑误众生，入无间狱。失于正受，当从沦坠。</p>
</li>
</ul>
<p>“阿难，如是十种禅那现境，皆是受阴用心交互，故现斯事。众生顽迷，不自忖量，逢此因缘，迷不自识，谓言登圣，大妄语成，堕无间狱。汝等亦当，将如来语，于我灭后，传示末法，遍令众生开悟斯义，无令天魔得其方便，保持覆护，成无上道。</p>
<p>    </p>
<p>“阿难，彼善男子修三摩提，受阴尽者，虽未漏尽，心离其形，如鸟出笼，已能成就从是凡身上历菩萨六十圣位，<u>得意生身，随往无碍</u>。譬如有人熟寐呓言，是人虽则无别所知，其言已成音韵伦次，令不寐者咸悟其语，此则名为想阴区宇。若动念尽，浮想销除，于觉明心，如去尘垢，一伦生死，首尾圆照，名想阴尽。是人则能超烦恼浊。观其所由，<u>融通妄想以为其本</u>。</p>
<ul>
<li>
<p>阿难，彼善男子，受阴虚妙，不遭邪虑，圆定发明；三摩地中，心爱圆明，锐其精思，贪求善巧。尔时，天魔候得其便，飞精附人，口说经法。其人不觉是其魔著，自言谓得无上涅槃，来彼求巧善男子处，敷座说法；其形斯须，或作比丘，令彼人见，或为帝释，或为妇女，或比丘尼，或寝暗室，身有光明。是人愚迷，惑为菩萨，信其教化；摇荡其心，破佛律仪，潜行贪欲。口中好言灾祥变异，或言如来某处出世，或言劫火，或言刀兵，恐怖于人，令其家资无故耗散。此名怪鬼，年老成魔，恼乱是人；厌足心生，去彼人体，弟子与师俱陷王难。汝当先觉，不入轮回，迷惑不知，堕无间狱。</p>
</li>
<li>
<p>阿难，又善男子受阴虚妙，不遭邪虑，圆定发明；三摩地中，心爱游荡，飞其精思，贪求经历。尔时，天魔候得其便，飞精附人，口说经法。其人亦不觉知魔著，亦言自得无上涅槃，来彼求游善男子处，敷座说法；自形无变，其听法者忽自见身坐宝莲华，全体化成紫金光聚，一众听人各各如是，得未曾有。是人愚迷，惑为菩萨，淫逸其心，破佛律仪，潜行贪欲。口中好言诸佛应世，某处某人当是某佛化身来此；某人即是某菩萨等来化人间。其人见故，心生倾渴，邪见密兴，种智销灭。此名魃鬼，年老成魔，恼乱是人；厌足心生，去彼人体，弟子与师俱陷王难。汝当先觉，不入轮回，迷惑不知，堕无间狱。</p>
</li>
<li>
<p>又善男子受阴虚妙，不遭邪虑，圆定发明；三摩地中，心爱绵淴，澄其精思，贪求契合。尔时，天魔候得其便，飞精附人，口说经法。其人实不觉知魔著，亦言自得无上涅槃，来彼求合善男子处，敷座说法；其形及彼听法之人，外无迁变，令其听者未闻法前，心自开悟，念念移易；或得宿命，或有他心，或见地狱，或知人间好恶诸事，或口说偈，或自诵经，各各欢娱，得未曾有。是人愚迷，惑为菩萨，绵爱其心，破佛律仪，潜行贪欲。口中好言佛有大小，某佛先佛，某佛后佛，其中亦有真佛、假佛、男佛、女佛，菩萨亦然。其人见故，洗涤本心，易入邪悟。此名魅鬼，年老成魔，恼乱是人；厌足心生，去彼人体，弟子与师俱陷王难。汝当先觉，不入轮回，迷惑不知，堕无间狱。</p>
</li>
<li>
<p>又善男子受阴虚妙，不遭邪虑，圆定发明；三摩地中，心爱根本，穷览物化，性之终始，精爽其心，贪求辨析。尔时，天魔候得其便，飞精附人，口说经法。其人先不觉知魔著，亦言自得无上涅槃，来彼求元善男子处，敷座说法；身有威神，摧伏求者，令其座下，虽未闻法，自然心伏。是诸人等，将佛涅槃、菩提、法身即是现前我肉身上，父父子子递代相生即是法身常住不绝，都指现在即为佛国，无别净居及金色相。其人信受，亡失先心，身命归依，得未曾有。是等愚迷，惑为菩萨，推究其心，破佛律仪，潜行贪欲。口中好言眼、耳、鼻、舌皆为净土，男女二根即是菩提、涅槃真处，彼无知者，信是秽言。此名蛊毒魇胜恶鬼，年老成魔，恼乱是人；厌足心生，去彼人体，弟子与师俱陷王难。汝当先觉，不入轮回，迷惑不知，堕无间狱。</p>
</li>
<li>
<p>又善男子受阴虚妙，不遭邪虑，圆定发明；三摩地中，心爱悬应，周流精研，贪求冥感。尔时，天魔候得其便，飞精附人，口说经法。其人元不觉知魔著，亦言自得无上涅槃，来彼求应善男子处，敷座说法；能令听众暂见其身如百千岁，心生爱染，不能舍离，身为奴仆，四事供养，不觉疲劳。各各令其座下人心知是先师、本善知识，别生法爱，黏如胶漆，得未曾有。是人愚迷，惑为菩萨，亲近其心，破佛律仪，潜行贪欲。口中好言，我于前世于某生中先度某人，当时是我妻妾兄弟，今来相度，与汝相随归某世界，供养某佛；或言别有大光明天，佛于中住，一切如来所休居地。彼无知者，信是虚诳，遗失本心。此名疠鬼，年老成魔，恼乱是人；厌足心生，去彼人体，弟子与师俱陷王难。汝当先觉，不入轮回，迷惑不知，堕无间狱。</p>
</li>
<li>
<p>又善男子受阴虚妙，不遭邪虑，圆定发明；三摩地中，心爱深入，克己辛勤，乐处阴寂，贪求静谧。尔时，天魔候得其便，飞精附人，口说经法。其人本不觉知魔著，亦言自得无上涅槃，来彼求阴善男子处，敷座说法；令其听人各知本业，或于其处语一人言‘汝今未死，已作畜生’，敕使一人于后蹋尾，顿令其人起不能得，于是一众倾心钦伏。有人起心，已知其肇；佛律仪外，重加精苦；诽谤比丘，骂詈徒众，讦露人事，不避讥嫌。口中好言未然祸福，及至其时，毫发无失。此大力鬼，年老成魔，恼乱是人；厌足心生，去彼人体，弟子与师俱陷王难。汝当先觉，不入轮回，迷惑不知，堕无间狱。</p>
</li>
<li>
<p>又善男子受阴虚妙，不遭邪虑，圆定发明；三摩地中，心爱知见，勤苦研寻，贪求宿命。尔时，天魔候得其便，飞精附人，口说经法。其人殊不觉知魔著，亦言自得无上涅槃，来彼求知善男子处，敷座说法；是人无端于说法处得大宝珠。其魔或时化为畜生，口衔其珠及杂珍宝、简册符牍诸奇异物，先授彼人，后著其体。或诱听人，藏于地下有明月珠，照耀其处，是诸听者得未曾有。多食药草，不餐嘉馔，或时日餐一麻一麦，其形肥充，魔力持故；诽谤比丘，骂詈徒众，不避讥嫌。口中好言他方宝藏、十方圣贤潜匿之处，随其后者，往往见有奇异之人。此名山林、土地、城隍、川岳鬼神，年老成魔，或有宣淫，破佛戒律，与承事者，潜行五欲；或有精进，纯食草木，无定行事，恼乱是人；厌足心生，去彼人体，弟子与师多陷王难。汝当先觉，不入轮回，迷惑不知，堕无间狱。</p>
</li>
<li>
<p>又善男子受阴虚妙，不遭邪虑，圆定发明；三摩地中，心爱神通种种变化，研究化元，贪取神力。尔时，天魔候得其便，飞精附人，口说经法。其人诚不觉知魔著，亦言自得无上涅槃，来彼求通善男子处，敷座说法；是人或复手执火光，手撮其光，分于所听四众头上，是诸听人顶上火光皆长数尺，亦无热性，曾不焚烧；或水上行，如履平地；或于空中安坐不动；或入瓶内，或处囊中，越牖透垣，曾无障碍；惟于刀兵，不得自在。自言是佛，身著白衣，受比丘礼，诽谤禅律，骂詈徒众，讦露人事，不避讥嫌。口中常说神通自在，或复令人旁见佛土，鬼力惑人，非有真实；赞叹行淫，不毁粗行，将诸猥媟以为传法。此名天地大力山精、海精、风精、河精、土精、一切草木积劫精魅，或复龙魅，或寿终仙再活为魅，或仙期终，计年应死，其形不化，他怪所附，年老成魔，恼乱是人；厌足心生，去彼人体，弟子与师多陷王难。汝当先觉，不入轮回，迷惑不知，堕无间狱。</p>
</li>
<li>
<p>又善男子受阴虚妙，不遭邪虑，圆定发明；三摩地中，心爱入灭，研究化性，贪求深空。尔时，天魔候得其便，飞精附人，口说经法。其人终不觉知魔著，亦言自得无上涅槃，来彼求空善男子处，敷座说法；于大众内，其形忽空，众无所见，还从虚空突然而出，存没自在；或现其身洞如琉璃，或垂手足作旃檀气，或大小便如厚石蜜，诽毁戒律，轻贱出家。口中常说‘无因无果，一死永灭，无复后身及诸凡圣’；虽得空寂，潜行贪欲，受其欲者，亦得空心，拨无因果。此名日月薄蚀精气，金玉、芝草、麟、凤、龟、鹤，经千万年不死为灵，出生国土，年老成魔，恼乱是人；厌足心生，去彼人体，弟子与师多陷王难。汝当先觉，不入轮回，迷惑不知，堕无间狱。</p>
</li>
<li>
<p>又善男子受阴虚妙，不遭邪虑，圆定发明；三摩地中，心爱长寿，辛苦研几，贪求永岁，弃分段生，顿希变易，细相常住。尔时，天魔候得其便，飞精附人，口说经法。其人竟不觉知魔著，亦言自得无上涅槃，来彼求生善男子处，敷座说法；好言他方往还无滞，或经万里，瞬息再来，皆于彼方取得其物；或于一处、在一宅中，数步之间令其从东诣至西壁，是人急行，累年不到；因此心信，疑佛现前。口中常说‘十方众生皆是吾子，我生诸佛，我出世界，我是元佛，出世自然，不因修得’。此名住世自在天魔，使其眷属，如遮文茶及四天王毗舍童子，未发心者，利其虚明，食彼精气；或不因师，其修行人亲自观见，称执金刚与汝长命，现美女身，盛行贪欲，未逾年岁，肝脑枯竭；口兼独言，听若妖魅。前人未详，多陷王难，未及遇刑，先已干死。恼乱彼人，以至殂殒。汝当先觉，不入轮回，迷惑不知，堕无间狱。</p>
</li>
</ul>
<p>“阿难当知，是十种魔于末世时，在我法中出家修道，或附人体，或自现形，皆言已成正遍知觉；赞叹淫欲，破佛律仪，先恶魔师与魔弟子淫淫相传，如是邪精，魅其心腑，近则九生，多逾百世，令真修行总为魔眷，命终之后，必为魔民，失正遍知，堕无间狱。汝今未须先取寂灭，纵得无学，留愿入彼末法之中，起大慈悲，救度正心深信众生，令不著魔，得正知见。我今度汝已出生死，汝遵佛语，名报佛恩。阿难，如是十种禅那现境，皆是想阴用心交互，故现斯事。众生顽迷，不自忖量，逢此因缘，迷不自识，谓言登圣，大妄语成，堕无间狱。汝等必须将如来语，于我灭后，传示末法，遍令众生开悟斯义，无令天魔得其方便，保持覆护，成无上道。​”</p>
<p>    </p>
<hr>
<h3 id="卷十"><a class="header" href="#卷十">卷十</a></h3>
<p>“阿难，彼善男子修三摩提，<u>想阴尽者，是人平常梦想销灭，寤寐恒一</u>，觉明虚静，犹如晴空，无复粗重前尘影事，观诸世间大地山河，如镜鉴明，<u>来无所黏，过无踪迹</u>，虚受照应，了罔陈习，唯一精真。生灭根元，从此披露，见诸十方十二众生，毕殚其类；虽未通其各命由绪，见同生基，犹如野马，熠熠清扰，为浮尘根究竟枢穴，此则名为行阴区宇。若此清扰熠熠元性，性入元澄，一澄元习，如波澜灭，化为澄水，名行阴尽。是人则能超众生浊。观其所由，<u>幽隐妄想以为其本</u>。</p>
<ul>
<li>
<p>阿难当知，是得正知奢摩他中，诸善男子，凝明正心，十类天魔不得其便，方得精研，穷生类本。于本类中，生元露者，观彼幽清圆扰动元，于圆元中起计度者，是人坠入二无因论。一者，是人见本无因。何以故？是人既得生机全破，乘于眼根八百功德，见八万劫所有众生业流湾环，死此生彼，只见众生轮回其处，八万劫外冥无所观，便作是解：此等世间十方众生，八万劫来无因自有。由此计度，亡正遍知，堕落外道，惑菩提性。二者，是人见末无因。何以故？是人于生既见其根，知人生人，悟鸟生鸟，乌从来黑，鹄从来白，人天本竖，畜生本横，白非洗成，黑非染造，从八万劫无复改移。今尽此形，亦复如是，而我本来不见菩提，云何更有成菩提事？当知今日一切物象皆本无因。由此计度，亡正遍知，堕落外道，惑菩提性。是则名为第一外道立无因论。</p>
</li>
<li>
<p>阿难，是三摩中诸善男子，凝明正心，魔不得便，穷生类本，观彼幽清常扰动元，于圆常中起计度者，是人坠入四遍常论。一者，是人穷心境性，二处无因；修习能知二万劫中十方众生所有生灭，咸皆循环，不曾散失，计以为常。二者，是人穷四大元，四性常住；修习能知四万劫中十方众生所有生灭，咸皆体恒，不曾散失，计以为常。三者，是人穷尽六根、末那、执受，心意识中，本元由处，性常恒故；修习能知八万劫中一切众生循环不失，本来常住，穷不失性，计以为常。四者，是人既尽想元，生理更无，流止运转，生灭想心，今已永灭，理中自然成不生灭，因心所度，计以为常。由此计常，亡正遍知，堕落外道，惑菩提性。是则名为第二外道立圆常论。</p>
</li>
<li>
<p>又三摩中诸善男子，坚凝正心，魔不得便，穷生类本，观彼幽清常扰动元，于自、他中起计度者，是人坠入四颠倒见，一分无常，一分常论。一者，是人观妙明心遍十方界，湛然以为究竟神我；从是则计我遍十方，凝明不动，一切众生于我心中自生自死，则我心性名之为常；彼生灭者，真无常性。二者，是人不观其心，遍观十方恒沙国土，见劫坏处，名为究竟无常种性，劫不坏处名究竟常。三者，是人别观我心精细微密，犹如微尘，流转十方，性无移改，能令此身即生即灭，其不坏性名我性常；一切死生从我流出，名无常性。四者，是人知想阴尽，见行阴流，行阴常流，计为常性；色、受、想等今已灭尽，名为无常。由此计度，一分无常、一分常故，堕落外道，惑菩提性。是则名为第三外道一分常论。</p>
</li>
<li>
<p>又三摩中诸善男子，坚凝正心，魔不得便，穷生类本，观彼幽清常扰动元，于分位中生计度者，是人坠入四有边论。一者，是人心计生元流用不息，计过、未者，名为有边；计相续心，名为无边。二者，是人观八万劫，则见众生；八万劫前，寂无闻见。无闻见处，名为无边；有众生处，名为有边。三者，是人计我遍知，得无边性；彼一切人现我知中，我曾不知彼之知性，名彼不得无边之心，但有边性。四者，是人穷行阴空，以其所见心路筹度一切众生，一身之中计其咸皆半生半灭；明其世界一切所有，一半有边，一半无边。由此计度有边、无边，堕落外道，惑菩提性。是则名为第四外道立有边论。</p>
</li>
<li>
<p>又三摩中诸善男子，坚凝正心，魔不得便，穷生类本，观彼幽清常扰动元，于知见中生计度者，是人坠入四种颠倒不死矫乱、遍计虚论。一者，是人观变化元，见迁流处，名之为变；见相续处，名之为恒；见所见处，名之为生；不见见处，名之为灭；相续之因，性不断处，名之为增；正相续中，中所离处，名之为减；各各生处，名之为有；互互亡处，名之为无。以理都观，用心别见。有求法人来问其义，答言‘我今亦生亦灭，亦有亦无，亦增亦减’。于一切时皆乱其语，令彼前人遗失章句。二者，是人谛观其心互互无处，因‘无’得证。有人来问，唯答一字，但言其‘无’，除‘无’之余，无所言说。三者，是人谛观其心各各有处，因‘有’得证。有人来问，唯答一字，但言其‘是’，除‘是’之余，无所言说。四者，是人有、无俱见，其境枝故，其心亦乱。有人来问，答言‘亦有即是亦无，亦无之中不是亦有’。一切矫乱，无容穷诘。由此计度，矫乱虚无，堕落外道，惑菩提性。是则名为第五外道四颠倒性不死矫乱、遍计虚论。</p>
</li>
<li>
<p>又三摩中诸善男子，坚凝正心，魔不得便，穷生类本，观彼幽清常扰动元，于无尽流生计度者，是人坠入死后有相，发心颠倒。或自固身，云‘色是我’；或见我圆，含遍国土，云‘我有色’；或彼前缘，随我回复，云‘色属我’；或复我依行中相续，云‘我在色’。皆计度言死后有相，如是循环，有十六相。从此或计毕竟烦恼、毕竟菩提，两性并驱，各不相触。由此计度死后有故，堕落外道，惑菩提性。是则名为第六外道立五阴中死后有相、心颠倒论。</p>
</li>
<li>
<p>又三摩中诸善男子，坚凝正心，魔不得便，穷生类本，观彼幽清常扰动元，于先除灭色、受、想中生计度者，是人坠入死后无相，发心颠倒。见其色灭，形无所因；观其想灭，心无所系；知其受灭，无复连缀。阴性销散，纵有生理而无受、想，与草木同。此质现前，犹不可得，死后云何更有诸相？因之勘校，死后相无。如是循环，有八无相。从此或计涅槃、因果一切皆空，徒有名字，究竟断灭。由此计度死后无故，堕落外道，惑菩提性。是则名为第七外道立五阴中死后无相、心颠倒论。</p>
</li>
<li>
<p>又三摩地中诸善男子，坚凝正心，魔不得便，穷生类本，观彼幽清常扰动元，于行存中，兼受、想灭，双计有、无，自体相破，是人坠入死后俱非、起颠倒论。色受想中，见有非有；行迁流内，观无不无。如是循环，穷尽阴界，八俱非相，随得一缘，皆言死后有相、无相。又计诸行，性迁讹故，心发通悟，有、无俱非，虚实失措。由此计度死后俱非，后际昏瞢无可道故，堕落外道，惑菩提性。是则名为第八外道立五阴中死后俱非、心颠倒论。</p>
</li>
<li>
<p>又三摩中诸善男子，坚凝正心，魔不得便，穷生类本，观彼幽清常扰动元，于后后无生计度者，是人坠入七断灭论。或计身灭，或欲尽灭，或苦尽灭，或极乐灭，或极舍灭。如是循环，穷尽七际，现前销灭，灭已无复。由此计度死后断灭，堕落外道，惑菩提性。是则名为第九外道立五阴中死后断灭、心颠倒论。</p>
</li>
<li>
<p>又三摩中诸善男子，坚凝正心，魔不得便，穷生类本，观彼幽清常扰动元，于后后有生计度者，是人坠入五涅槃论。或以欲界为正转依，观见圆明，生爱慕故；或以初禅，性无忧故；或以二禅，心无苦故；或以三禅，极悦随故；或以四禅，苦乐二亡，不受轮回生灭性故。迷有漏天，作无为解，五处安隐，为胜净依，如是循环，五处究竟。由此计度五现涅槃，堕落外道，惑菩提性。是则名为第十外道立五阴中五现涅槃、心颠倒论。</p>
</li>
</ul>
<p>“阿难，如是十种禅那狂解，皆是行阴用心交互，故现斯悟。众生顽迷，不自忖量，逢此现前，以迷为解，自言登圣，大妄语成，堕无间狱。汝等必须将如来语，于我灭后，传示末法，遍令众生觉了斯义，无令心魔自起深孽，保持覆护，销息邪见；教其身心开觉真义，于无上道不遭枝歧，勿令心祈得少为足，作大觉王清净标指。</p>
<p>    </p>
<p>“阿难，彼善男子修三摩提行阴尽者，诸世间性、幽清扰动、同分生机，倏然隳裂；沉细纲纽，补特伽罗，酬业深脉，感应悬绝。于涅槃天将大明悟，如鸡后鸣，瞻顾东方已有精色。六根虚静，无复驰逸，内外湛明，入无所入，深达十方十二种类受命元由。观由执元，诸类不召，于十方界，已获其同，精色不沉，发现幽秘，此则名为识阴区宇。若于群召已获同中，销磨六门，合开成就，见闻通邻，互用清净；十方世界及与身心，如吠琉璃，内外明彻，名识阴尽。是人则能超越命浊。观其所由，<u>罔象虚无，颠倒妄想以为其本</u>。</p>
<ul>
<li>
<p>阿难当知，是善男子穷诸行空，于识还元，已灭生灭，而于寂灭精妙未圆。能令己身根隔合开，亦与十方诸类通觉，觉知通淴，能入圆元。若于所归立真常因，生胜解者，是人则堕因所因执，娑毗迦罗所归冥谛成其伴侣，迷佛菩提，亡失知见。是名第一<u>立所得心成所归果</u>，违远圆通，背涅槃城，生外道种。</p>
</li>
<li>
<p>阿难，又善男子穷诸行空，已灭生灭，而于寂灭精妙未圆。若于所归览为自体，尽虚空界十二类内所有众生，皆我身中一类流出，生胜解者，是人则堕能非能执，摩醯首罗现无边身，成其伴侣，迷佛菩提，亡失知见。是名第二<u>立能为心成能事果</u>，违远圆通，背涅槃城，生大慢天我遍圆种。</p>
</li>
<li>
<p>又善男子穷诸行空，已灭生灭，而于寂灭精妙未圆。若于所归有所归依，自疑身心从彼流出，十方虚空咸其生起，即于都起所宣流地作真常身、无生灭解。在生灭中早计常住，既惑不生，亦迷生灭。安住沉迷，生胜解者，是人则堕常非常执，计自在天成其伴侣，迷佛菩提，亡失知见。是名第三<u>立因依心成妄计果</u>，违远圆通，背涅槃城，生倒圆种。</p>
</li>
<li>
<p>又善男子穷诸行空，已灭生灭，而于寂灭精妙未圆。若于所知，知遍圆故，因知立解，十方草木皆称有情，与人无异；草木为人，人死还成十方草树。无择遍知，生胜解者，是人则堕知无知执，婆咤、霰尼执一切觉成其伴侣，迷佛菩提，亡失知见。是名第四计圆知心成虚谬果，违远圆通，背涅槃城，生倒知种。</p>
</li>
<li>
<p>又善男子穷诸行空，已灭生灭，而于寂灭精妙未圆。若于圆融根互用中，已得随顺，便于圆化，一切发生，求火光明，乐水清净，爱风周流，观尘成就，各各崇事，以此群尘发作本因，立常住解，是人则堕生无生执，诸迦叶波并婆罗门，勤心役身，事火崇水，求出生死，成其伴侣，迷佛菩提，亡失知见。是名第五<u>计著崇事，迷心从物，立妄求因，求妄冀果</u>，违远圆通，背涅槃城，生颠化种。</p>
</li>
<li>
<p>又善男子穷诸行空，已灭生灭，而于寂灭精妙未圆。若于圆明计明中虚，非灭群化，以永灭依为所归依，生胜解者，是人则堕归无归执，无想天中诸舜若多成其伴侣，迷佛菩提，亡失知见。是名第六<u>圆虚无心成空亡果</u>，违远圆通，背涅槃城，生断灭种。</p>
</li>
<li>
<p>又善男子穷诸行空，已灭生灭，而于寂灭精妙未圆。若于圆常，固身常住，同于精圆，长不倾逝，生胜解者，是人则堕贪非贪执，诸阿斯陀求长命者成其伴侣，迷佛菩提，亡失知见。是名第七<u>执著命元，立固妄因，趣长劳果</u>，违远圆通，背涅槃城，生妄延种。</p>
</li>
<li>
<p>又善男子穷诸行空，已灭生灭，而于寂灭精妙未圆。观命互通，却留尘劳，恐其销尽，便于此际坐莲华宫，广化七珍，多增宝媛，恣纵其心，生胜解者，是人则堕真无真执，咤枳迦罗成其伴侣，迷佛菩提，亡失知见。是名第八<u>发邪思因立炽尘果</u>，违远圆通，背涅槃城，生天魔种。</p>
</li>
<li>
<p>又善男子穷诸行空，已灭生灭，而于寂灭精妙未圆。于命明中分别精粗，疏决真伪，因果相酬，唯求感应，背清净道；所谓见苦、断集、证灭、修道，居灭已休，更不前进，生胜解者，是人则堕定性声闻，诸无闻僧增上慢者成其伴侣，迷佛菩提，亡失知见。是名第九<u>圆精应心成趣寂果</u>，违远圆通，背涅槃城，生缠空种。</p>
</li>
<li>
<p>又善男子穷诸行空，已灭生灭，而于寂灭精妙未圆。若于圆融清净觉明，发研深妙，即立涅槃，而不前进，生胜解者，是人则堕定性辟支，诸缘、独伦不回心者成其伴侣，迷佛菩提，亡失知见。是名第十<u>圆觉淴心成湛明果</u>，违远圆通，背涅槃城，生觉圆明、不化圆种。</p>
</li>
</ul>
<p>“阿难，如是十种禅那，中途成狂，因依迷惑，于未足中生满足证，皆是识阴用心交互，故生斯位。众生顽迷，不自忖量，逢此现前，各以所爱先习迷心而自休息，将为毕竟所归宁地，自言满足无上菩提，大妄语成，外道、邪魔所感业终，堕无间狱；声闻、缘觉不成增进。汝等存心秉如来道，将此法门于我灭后，传示末世，普令众生觉了斯义，无令见魔自作沉孽，保绥哀救，销息邪缘；令其身心入佛知见，从始成就，不遭歧路。</p>
<p>    </p>
<p>“如是法门，先过去世恒沙劫中，微尘如来乘此心开，得无上道。识阴若尽，则汝现前诸根互用，从互用中能入菩萨金刚干慧圆明精心，于中发化，如净琉璃，内含宝月；如是乃超十信、十住、十行、十回向、四加行心，菩萨所行金刚十地，等觉圆明，入于如来妙庄严海，圆满菩提，归无所得。此是过去先佛世尊奢摩他中，毗婆舍那觉明分析微细魔事。魔境现前，汝能谙识，心垢洗除，不落邪见。阴魔消灭，天魔摧碎，大力鬼神褫魄逃逝，魑魅魍魉无复出生，直至菩提无诸少乏；下劣增进，于大涅槃，心不迷闷。若诸末世愚钝众生未识禅那，不知说法，乐修三昧。汝恐同邪，一心劝令持我佛顶陀罗尼咒；若未能诵，写于禅堂，或带身上，一切诸魔所不能动，汝当恭钦十方如来究竟修进最后垂范。​”</p>
<p>    </p>
<p>阿难即从座起，闻佛示诲，顶礼钦奉，忆持无失，于大众中，重复白佛：​“如佛所言，五阴相中，五种虚妄为本想心，我等平常未蒙如来微妙开示。又此五阴，为并消除？为次第尽？如是五重，诣何为界？惟愿如来发宣大慈，为此大众清净心目，以为末世一切众生作将来眼。​”</p>
<p>佛告阿难：​“精真妙明，本觉圆净，非留死生及诸尘垢，乃至虚空，皆因妄想之所生起。斯元本觉，妙明真精，妄以发生诸器世间，如演若达多迷头认影。妄元无因，于妄想中立因缘性，迷因缘者称为自然；彼虚空性犹实幻生，因缘、自然皆是众生妄心计度。阿难，知妄所起，说妄因缘；若妄元无，说妄因缘元无所有，何况不知推自然者？是故如来与汝发明，<u>五阴本因，同是妄想</u>。</p>
<ul>
<li>
<p><u>汝体先因父母想生，汝心非想，则不能来</u>，想中传命。如我先言，<u>心想醋味，口中涎生</u>；心想登高，足心酸起。悬崖不有，醋物未来，汝体必非虚妄通伦，口水如何因谈醋出？是故当知，<u>汝现色身，名为坚固第一妄想</u>。</p>
</li>
<li>
<p>即此所说临高想心，能令汝形真受酸涩。<u>由因受生，能动色体</u>，<u>汝今现前顺益、违损，二现驱驰，名为虚明第二妄想</u>。</p>
</li>
<li>
<p>由汝念虑，使汝色身，身非念伦，汝身何因随念所使种种取像，心生形取，与念相应？<u>寤即想心，寐为诸梦，则汝想念，摇动妄情，名为融通第三妄想</u>。</p>
</li>
<li>
<p>化理不住，运运密移，甲长发生，气销容皱，日夜相代，曾无觉悟。阿难，此若非汝，云何体迁？如必是真，汝何无觉？则汝诸行，<u>念念不停，名为幽隐第四妄想</u>。</p>
</li>
<li>
<p>又汝精明湛不摇处名恒常者，于身不出见闻觉知，若实精真，不容习妄；何因汝等曾于昔年睹一奇物，经历年岁忆忘俱无，于后忽然覆睹前异，记忆宛然，曾不遗失？则此精了湛不摇中，念念受熏，有何筹算？阿难当知，此湛非真，如急流水，望如恬静，流急不见，非是无流。<u>若非想元，宁受妄习</u>？非汝六根互用开合，此之妄想无时得灭。故汝现在见闻觉知，<u>中串习几，则湛了内，罔象虚无，第五颠倒微细精想</u>。</p>
</li>
</ul>
<p>“阿难，是五受阴，五妄想成。</p>
<p>    </p>
<p>“汝今欲知因界浅深，<u>惟色与空是色边际，惟触及离是受边际，惟记与忘是想边际，惟灭与生是行边际，湛入合湛归识边际</u>。此五阴元重叠生起，<u>生因识有，灭从色除</u>。<u>理则顿悟，乘悟并消；事非顿除，因次第尽</u>。我已示汝劫波巾结，何所不明，再此询问？汝应将此妄想根元心得开通，传示将来末法之中诸修行者，令识虚妄，深厌自生，知有涅槃，不恋三界。</p>
<p>    </p>
<p>“阿难，若复有人遍满十方所有虚空，盈满七宝，持以奉上微尘诸佛，承事供养，心无虚度，于意云何？是人以此施佛因缘，得福多不？​”</p>
<p>阿难答言：​“虚空无尽，珍宝无边。昔有众生施佛七钱，舍身犹获转轮王位，况复现前虚空既穷，佛土充遍皆施珍宝，穷劫思议尚不能及，是福云何更有边际？​”</p>
<p>佛告阿难：​“诸佛如来语无虚妄。若复有人身具四重、十波罗夷，瞬息即经此方、他方阿鼻地狱，乃至穷尽十方无间，靡不经历；能以一念将此法门于末劫中开示未学，是人罪障应念销灭，变其所受地狱苦因成安乐国，得福超越前之施人百倍、千倍、千万亿倍，如是乃至算数、譬喻所不能及。阿难，若有众生能诵此经，能持此咒，如我广说，穷劫不尽；依我教言，如教行道，直成菩提，无复魔业。​”</p>
<p>佛说此经已，比丘、比丘尼、优婆塞、优婆夷，一切世间天、人、阿修罗，及诸他方菩萨、二乘、圣仙童子，并初发心大力鬼神，皆大欢喜，作礼而去。</p>
<div style="break-before: page; page-break-before: always;"></div>
<h1 id="楞严经-1"><a class="header" href="#楞严经-1">楞严经</a></h1>
<h3 id="指示真心"><a class="header" href="#指示真心">指示真心</a></h3>
<h4 id="迷之根本"><a class="header" href="#迷之根本">迷之根本</a></h4>
<blockquote>
<p>一切众生从无始来，生死相续，皆由不知常住真心、性净明体。用诸妄想，此想不真，故有轮转。</p>
</blockquote>
<p>    </p>
<h4 id="妄心非真心"><a class="header" href="#妄心非真心">妄心非真心</a></h4>
<blockquote>
<p>若离前尘有分别性，即真汝心。若分别性离尘无体，斯则前尘分别影事。尘非常住，若变灭时，此心则同龟毛、兔角。</p>
</blockquote>
<blockquote>
<p>若以分别我说法音，为汝心者，此心自应离分别音，有分别性。云何离声无分别性？斯则岂唯声分别心，分别我容，离诸色相，无分别性。如是乃至分别都无，非色非空。</p>
</blockquote>
<p>因妄心离境则灭，其并不常住，因此非真。</p>
<p>    </p>
<h4 id="身心客尘皆有为法"><a class="header" href="#身心客尘皆有为法">身心客尘皆有为法</a></h4>
<blockquote>
<p>若复众生，以摇动者名之为‘尘’，以不住者名之为‘客’。汝观阿难，头自动摇，见无所动；又汝观我，手自开合，见无舒卷。云何汝今以动为身，以动为境，从始洎终，念念生灭，遗失真性，颠倒行事；性心失真，认物为己，轮回是中，自取流转。</p>
</blockquote>
<p>摇动不止，且不常住的则为”客尘“，而有为法、妄念皆为客尘。而我们都为客尘所误，背觉合尘，流转生死。(变动中的不变，即为真性)</p>
<p>    </p>
<h4 id="指示见性"><a class="header" href="#指示见性">指示”见性“</a></h4>
<blockquote>
<p>汝面虽皱，而此见精，性未曾皱。皱者为变，不皱非变；变者受灭，彼不变者，元无生灭，云何于中受汝生死？</p>
</blockquote>
<p>波斯匿王从三岁至六十二岁，看过多次恒河，其中色身一直在变老，但有一个不变的”见“，此即”见性“。</p>
<blockquote>
<p>虽明、暗等种种差别，见无差别。诸可还者，自然非汝。不汝还者非汝而谁？</p>
</blockquote>
<p>一切有为法皆变动不息，且都有所待。在纷繁复杂、变动不息之中，不变的那个是什么？</p>
<p>    </p>
<h3 id="无生法忍"><a class="header" href="#无生法忍">无生法忍</a></h3>
<blockquote>
<p>见闻觉知，虚妄病缘，和合妄生，和合妄死。若能远离诸和合缘及不和合，则复灭除诸生死因，圆满菩提不生灭性，清净本心，本觉常住。</p>
</blockquote>
<p>    </p>
<h3 id="世间法"><a class="header" href="#世间法">世间法</a></h3>
<h4 id="万法唯心"><a class="header" href="#万法唯心">万法唯心</a></h4>
<blockquote>
<p>诸善男子，我常说言，色心诸缘及心所使，诸所缘法，唯心所现。汝身汝心，皆是妙明真精，妙心中所现物。云何汝等遗失本妙、圆妙明心，宝明妙性，认悟中迷！晦昧为空，空晦暗中，结暗为色，色杂妄想，想相为身。聚缘内摇，趣外奔逸，昏扰扰相，以为心性。一迷为心，决定惑为色身之内。不知色身，外洎山河虚空大地，咸是妙明真心中物。譬如澄清百千大海，弃之，唯认一浮沤体。</p>
</blockquote>
<blockquote>
<p>见与见缘并所想相，如虚空华本无所有。</p>
</blockquote>
<p>    </p>
<h4 id="别业--同分妄见"><a class="header" href="#别业--同分妄见">别业 / 同分妄见</a></h4>
<blockquote>
<p>如世间人目有赤眚，夜见灯光，别有圆影，五色重叠。色实在灯，见病为影。</p>
</blockquote>
<p><strong>别业妄见</strong>：个人所造业，导致业果对个人显现。个人的富贵穷通，个人命运，即是别业。</p>
<blockquote>
<p>若复此中有一小洲，只有两国，惟一国人同感恶缘，则彼小洲当土众生，睹诸一切不祥境界，但此国见，彼国众生本所不见，亦复不闻。</p>
</blockquote>
<p><strong>同分妄见</strong>：一部分所造共业，导致业果对一批人的显现。国运、天灾，皆是共业。</p>
<p>    </p>
<h4 id="五阴虚妄"><a class="header" href="#五阴虚妄">五阴虚妄</a></h4>
<div class="table-wrapper">
<table>
<thead>
<tr><th>分类</th><th>说明</th></tr>
</thead>
<tbody>
<tr><td>色阴虚妄</td><td>其人无故不动目睛，瞪以发劳，则于虚空别见狂花，复有一切狂乱非相。色阴当知，亦复如是。是诸狂花，非从空来，非从目出。</td></tr>
<tr><td>受阴虚妄</td><td>其人无故，以二手掌于空相摩，于二手中，妄生涩滑、冷热诸相。受阴当知，亦复如是。是诸幻触，不从空来，不从掌出。</td></tr>
<tr><td>想阴虚妄</td><td>譬如有人，谈说酢梅，口中水出；想阴当知，亦复如是。如是酢说，不从梅生，非从口入。</td></tr>
<tr><td>行阴虚妄</td><td>譬如暴流，波浪相续，前际后际，不相逾越。行阴当知，亦复如是。如是流性，不因空生，不因水有，亦非水性，非离空、水。</td></tr>
<tr><td>识阴虚妄</td><td>譬如有人取频伽瓶，塞其两孔，满中擎空，千里远行，用饷他国。识阴当知，亦复如是。如是虚空非彼方来，非此方入。</td></tr>
</tbody>
</table>
</div>
<p>    </p>
<h4 id="六入虚妄"><a class="header" href="#六入虚妄">六入虚妄</a></h4>
<div class="table-wrapper">
<table>
<thead>
<tr><th>分类</th><th>说明</th></tr>
</thead>
<tbody>
<tr><td>眼入虚妄</td><td>因于明、暗二种妄尘，发见居中，吸此尘象，名为见性。此见离彼明暗二尘，毕竟无体。当知是见，非明、暗来，非于根出，不于空生。</td></tr>
<tr><td>耳入虚妄</td><td>因于动、静二种妄尘，发闻居中，吸此尘象，名听闻性。此闻离彼动、静二尘，毕竟无体。当知是闻，非动、静来，非于根出，不于空生。</td></tr>
<tr><td>鼻入虚妄</td><td>因于通、塞二种妄尘，发闻居中，吸此尘象，名嗅闻性。此闻离彼通、塞二尘，毕竟无体。当知是闻，非通、塞来，非于根出，不于空生。</td></tr>
<tr><td>舌入虚妄</td><td>因甜苦、淡，二种妄尘，发知居中，吸此尘象，名知味性。此知味性，离彼甜苦及淡二尘，毕竟无体。当知如是，尝苦淡知，非甜苦来，非因淡有，又非根出，不于空生。</td></tr>
<tr><td>身入虚妄</td><td>因于离、合二种妄尘，发觉居中，吸此尘象，名知觉性。此知觉体，离彼离合、违顺二尘，毕竟无体。当知是觉，非离合来，非违顺有，不于根出，又非空生。</td></tr>
<tr><td>意入虚妄</td><td>因于生、灭二种妄尘，集知居中，吸撮内尘，见闻逆流，流不及地，名觉知性。此觉知性离彼寤寐、生灭二尘，毕竟无体。当知如是觉知之根，非寤寐来，非生灭有，不于根出，亦非空生。</td></tr>
</tbody>
</table>
</div>
<p>    </p>
<h4 id="十二处虚妄"><a class="header" href="#十二处虚妄">十二处虚妄</a></h4>
<div class="table-wrapper">
<table>
<thead>
<tr><th>分类</th><th>说明</th></tr>
</thead>
<tbody>
<tr><td>色与见</td><td>观此祇陀树林及诸泉池，为是色生眼见？眼生色相？若复眼根生色相者，见空非色，色性应销，销则显发一切都无；色相既无，谁明空质？空亦如是。若复色尘生眼见者，观空非色，见即销亡，亡则都无，谁明空色？是故当知，见与色空，俱无处所。</td></tr>
<tr><td>听与声</td><td>听与音声，俱无处所。</td></tr>
<tr><td>嗅与香</td><td>香、鼻与闻，俱无处所。</td></tr>
<tr><td>尝与味</td><td>味、舌与尝，俱无处所。</td></tr>
<tr><td>身与触</td><td>觉、触与身，俱无处所。</td></tr>
<tr><td>意与法</td><td>法则与心，俱无处所。</td></tr>
</tbody>
</table>
</div>
<p>    </p>
<h4 id="十八界虚妄"><a class="header" href="#十八界虚妄">十八界虚妄</a></h4>
<div class="table-wrapper">
<table>
<thead>
<tr><th>分类</th><th>说明</th></tr>
</thead>
<tbody>
<tr><td>眼、色、眼识</td><td>眼、色为缘生眼识界，三处都无。</td></tr>
<tr><td>耳、声、耳识</td><td>耳、声为缘生耳识界，三处都无。</td></tr>
<tr><td>鼻、香、鼻识</td><td>鼻、香为缘生鼻识界，三处都无。</td></tr>
<tr><td>舌、味、舌识</td><td>舌、味为缘生舌识界，三处都无。</td></tr>
<tr><td>身、触、身识</td><td>身、触为缘生身识界，三处都无。</td></tr>
<tr><td>意、法、意识</td><td>意、法为缘生意识界，三处都无。</td></tr>
</tbody>
</table>
</div>
<p>    </p>
<h3 id="修行五十阴魔"><a class="header" href="#修行五十阴魔">修行五十阴魔</a></h3>
<div class="table-wrapper">
<table>
<thead>
<tr><th>分类</th><th>错误知见</th><th>说明</th><th>后果</th></tr>
</thead>
<tbody>
<tr><td>色</td><td></td><td></td><td></td></tr>
<tr><td>受</td><td></td><td></td><td></td></tr>
<tr><td>想</td><td></td><td></td><td></td></tr>
<tr><td>行</td><td>立无因论</td><td>穷生类本。于本类中生元露者，观彼幽清圆扰动元。于圆元中起计度者，是人坠入二无因论。<br />1. 见本无因：见八万劫所有众生，业流湾环，死此生彼。只见众生轮回其处，八万劫外冥无所观，便作是解<br />2. 见末无因：知人生人，悟鸟生鸟，从八万劫无复改移</td><td></td></tr>
<tr><td></td><td>立圆常论</td><td>穷生类本，观彼幽清常扰动元，于圆常中起计度者，是人坠入四遍常论</td><td></td></tr>
<tr><td></td><td>一分常论</td><td></td><td></td></tr>
<tr><td>识</td><td></td><td></td><td></td></tr>
<tr><td></td><td>发邪思因，立炽尘果</td><td>观命互通，却留尘劳，恐其销尽，便于此际坐莲华宫广化七珍，多增宝媛恣纵其心，生胜解者，是人则堕真无真执</td><td>生天魔种</td></tr>
<tr><td></td><td>圆精应心，成趣寂果</td><td>于命明中分别精粗，疏决真伪，因果相酬，唯求感应。背清净道，所谓见苦、断集、证灭、修道。居灭已休，更不前进，生胜解者，是人则堕定性声闻</td><td>生缠空种</td></tr>
<tr><td></td><td>圆觉㳷心，成湛明果</td><td>若于圆融清净觉明发研深妙，即立涅槃而不前进，生胜解者，是人则堕定性辟支</td><td>生觉圆明不化圆种</td></tr>
</tbody>
</table>
</div>
<div style="break-before: page; page-break-before: always;"></div>
<h1 id="维摩诘经"><a class="header" href="#维摩诘经">维摩诘经</a></h1>
<p><a href="#佛国品第一">佛国品第一</a> <a href="#方便品第二">方便品第二</a> <a href="#弟子品第三">弟子品第三</a> <a href="#菩萨品第四">菩萨品第四</a> <a href="#文殊师利问疾品第五">文殊师利问疾品第五</a> <a href="#不思议品第六">不思议品第六</a> <a href="#观众生品第七">观众生品第七</a> <a href="#佛道品第八">佛道品第八</a> <a href="#入不二法门品第九">入不二法门品第九</a> <a href="#香积佛品第十">香积佛品第十</a> <a href="#菩萨行品第十一">菩萨行品第十一</a> <a href="#见阿閦佛品第十二">见阿閦佛品第十二</a> <a href="#法供养品第十三">法供养品第十三</a> <a href="#嘱累品第十四">嘱累品第十四</a></p>
<h3 id="佛国品第一"><a class="header" href="#佛国品第一">佛国品第一</a></h3>
<p>如是我闻：一时，佛在毘耶离庵罗树园，与大比丘众八千人俱，菩萨三万二千，众所知识，大智本行，皆悉成就；诸佛威神之所建立，为护法城，受持正法；能师子吼，名闻十方；众人不请，友而安之；绍隆三宝，能使不绝；降伏魔怨，制诸外道，悉已清净，永离盖缠；心常安住，无碍解脱；念、定、总持、辩才不断；布施、持戒、忍辱、精进、禅定、智慧及方便、力，无不具足；逮无所得不起法忍；已能随顺，转不退轮；善解法相，知众生根；盖诸大众得无所畏、功德智慧，以修其心；相好严身，色像第一，舍诸世间所有饰好；名称高远，逾于须弥；深信坚固，犹若金刚；法宝普照，而雨甘露；于众言音，微妙第一；<u>深入缘起，断诸邪见</u>，有无二边，无复余习；演法无畏，犹师子吼，其所讲说，乃如雷震，无有量，已过量；集众法宝，如海导师，了达诸法深妙之义；善知众生往来所趣及心所行；近无等等佛自在慧、十力、无畏、十八不共；关闭一切诸恶趣门，而生五道以现其身；为大医王，善疗众病，应病与药，令得服行；无量功德皆成就，无量佛土皆严净；其见闻者，无不蒙益，诸有所作，亦不唐捐：如是一切功德，皆悉具足。</p>
<p>其名曰：等观菩萨、不等观菩萨、等不等观菩萨、定自在王菩萨、法自在王菩萨、法相菩萨、光相菩萨、光严菩萨、大严菩萨、宝积菩萨、辩积菩萨、宝手菩萨、宝印手菩萨、常举手菩萨、常下手菩萨、常惨菩萨、喜根菩萨、喜王菩萨、辩音菩萨、虚空藏菩萨、执宝炬菩萨、宝勇菩萨、宝见菩萨、帝网菩萨、明网菩萨、无缘观菩萨、慧积菩萨、宝胜菩萨、天王菩萨、坏魔菩萨、电德菩萨、自在王菩萨、功德相严菩萨、师子吼菩萨、雷音菩萨、山相击音菩萨、香象菩萨、白香象菩萨、常精进菩萨、不休息菩萨、妙生菩萨、华严菩萨、观世音菩萨、得大势菩萨、梵网菩萨、宝杖菩萨、无胜菩萨、严土菩萨、金髻菩萨、珠髻菩萨、弥勒菩萨、文殊师利法王子菩萨，如是等三万二千人。复有万梵天王尸弃等，从余四天下来诣佛所，而为听法。复有万二千天帝，亦从余四天下，来在会坐。并余大威力诸天、龙神、夜叉、乾闼婆、阿修罗、迦楼罗、紧那罗、摩睺罗伽等，悉来会坐。诸比丘、比丘尼、优婆塞、优婆夷，俱来会坐。</p>
<p>彼时，佛与无量百千之众，恭敬围绕，而为说法，譬如须弥山王，显于大海；安处众宝师子之座，蔽于一切诸来大众。尔时，毗耶离城有长者子，名曰宝积，与五百长者子，俱持七宝盖，来诣佛所，头面礼足，各以其盖，共供养佛。佛之威神令诸宝盖，合成一盖，遍覆三千大千世界。而此世界广长之相，悉于中现。又此三千大千世界，诸须弥山、雪山、目真邻陀山、摩诃目真邻陀山、香山、黑山、铁围山、大铁围山、大海江河、川流泉源，及日月星辰、天宫、龙宫、诸尊神宫，悉现于宝盖中。又十方诸佛，诸佛说法，亦现于宝盖中。</p>
<p>尔时，一切大众睹佛神力，叹未曾有。合掌礼佛，瞻仰尊颜，目不暂舍。长者子宝积，即于佛前，以偈颂曰：</p>
<blockquote>
<p>目净修广如青莲，心净已度诸禅定；</p>
<p>久积净业称无量，导众以寂故稽首。</p>
<p>既见大圣以神变，普现十方无量土；</p>
<p>其中诸佛演说法，于是一切悉见闻。</p>
<p>法王法力超群生，常以法财施一切；</p>
<p><u>能善分别诸法相，于第一义而不动</u>。</p>
<p><u>已于诸法得自在</u>，是故稽首此法王；</p>
<p>说法不有亦不无，<u>以因缘故诸法生</u>。</p>
<p>无我无造无受者，善恶之业亦不亡；</p>
<p>始在佛树力降魔，得甘露灭觉道成。</p>
<p>已无心意无受行，而悉摧伏诸外道；</p>
<p>三转法轮于大千，其轮本来常清净。</p>
<p>天人得道此为证，三宝于是现世间；</p>
<p>以斯妙法济群生，一受不退常寂然。</p>
<p>度老病死大医王，当礼法海德无边；</p>
<p><u>毁誉不动如须弥</u>，于善不善等以慈。</p>
<p><u>心行平等如虚空</u>，孰闻人宝不敬承；</p>
<p>今奉世尊此微盖，于中现我三千界。</p>
<p>诸天龙神所居宫，乾闼婆等及夜叉；</p>
<p>悉见世间诸所有，十力哀现是化变。</p>
<p>众睹希有皆叹佛，今我稽首三界尊；</p>
<p>大圣法王众所归，净心观佛靡不欣！</p>
<p>各见世尊在其前，斯则神力不共法；</p>
<p>佛以一音演说法，众生随类各得解。</p>
<p>皆谓世尊同其语，斯则神力不共法；</p>
<p>佛以一音演说法，众生各各随所解。</p>
<p>普得受行获其利，斯则神力不共法；</p>
<p>佛以一音演说法，或有恐畏或欢喜。</p>
<p>或生厌离或断疑，斯则神力不共法；</p>
<p>稽首十力大精进，稽首已得无所畏。</p>
<p>稽首住于不共法，稽首一切大导师。</p>
<p>稽首能断众结缚，稽首已到于彼岸。</p>
<p>稽首能度诸世间，稽首永离生死道；</p>
<p>悉知众生来去相，善于诸法得解脱。</p>
<p>不著世间如莲华，常善入于空寂行；</p>
<p>达诸法相无罣碍，稽首如空无所依。</p>
</blockquote>
<p>尔时，长者子宝积说此偈已，白佛言：​“世尊！是五百长者子，皆已发阿耨多罗三藐三菩提心，愿闻得佛国土清净，唯愿世尊，说诸菩萨净土之行。​”</p>
<p>佛言：​“善哉，宝积！乃能为诸菩萨，问于如来净土之行。谛听，谛听！善思念之，当为汝说。​”</p>
<p>于是宝积及五百长者子，受教而听。</p>
<p>佛言：​“宝积！<u>众生之类，是菩萨佛土</u>。所以者何？菩萨随所化众生，而取佛土；随所调伏众生，而取佛土；随诸众生，应以何国入佛智慧，而取佛土；随诸众生，应以何国起菩萨根，而取佛土。所以者何？<u>菩萨取于净国，皆为饶益诸众生故</u>。譬如有人，欲于空地，造立宫室，随意无碍；若于虚空，终不能成。<u>菩萨如是，为成就众生故，愿取佛国</u>；愿取佛国者，非于空也。</p>
<p>“宝积！当知，<u>直心</u>是菩萨净土，菩萨成佛时，不谄众生来生其国；<u>深心</u>是菩萨净土，菩萨成佛时，具足功德众生来生其国；<u>菩提心</u>是菩萨净土，菩萨成佛时，大乘众生来生其国；<u>布施</u>是菩萨净土，菩萨成佛时，一切能舍众生来生其国；<u>持戒</u>是菩萨净土，菩萨成佛时，行十善道满愿众生来生其国；<u>忍辱</u>是菩萨净土，菩萨成佛时，三十二相庄严众生来生其国；<u>精进</u>是菩萨净土，菩萨成佛时，勤修一切功德众生来生其国；<u>禅定</u>是菩萨净土，菩萨成佛时，摄心不乱众生来生其国；<u>智慧</u>是菩萨净土，菩萨成佛时，正定众生来生其国；<u>四无量心</u>是菩萨净土，菩萨成佛时，成就慈悲喜舍众生来生其国；<u>四摄法</u>是菩萨净土，菩萨成佛时，解脱所摄众生来生其国；<u>方便</u>是菩萨净土，菩萨成佛时，于一切法方便无碍众生来生其国；<u>三十七道品</u>是菩萨净土，菩萨成佛时，念处、正勤、神足、根、力、觉、道众生来生其国；<u>回向心</u>是菩萨净土，菩萨成佛时，得一切具足功德国土；<u>说除八难</u>是菩萨净土，菩萨成佛时，国土无有三恶八难；<u>自守戒行、不讥彼阙</u>是菩萨净土，菩萨成佛时，国土无有犯禁之名；<u>十善</u>是菩萨净土，菩萨成佛时，命不中夭，大富梵行，所言诚谛，常以软语，眷属不离，善和诤讼，言必饶益，不嫉不恚，正见众生来生其国。</p>
<p>“如是，宝积！菩萨随其直心，则能发行；随其发行，则得深心；随其深心，则意调伏；随其调伏，则如说行；随如说行，则能回向；随其回向，则有方便；随其方便，则成就众生；随成就众生，则佛土净；随佛土净，则说法净；随说法净，则智慧净；随智慧净，则其心净；随其心净，则一切功德净。是故，宝积！<u>若菩萨欲得净土，当净其心；随其心净，则佛土净</u>。​”</p>
<p>    </p>
<p>尔时，舍利弗承佛威神作是念：若菩萨心净则佛土净者，我世尊本为菩萨时，意岂不净？而是佛土，不净若此？</p>
<p>佛知其念，即告之言：​“于意云何？<u>日月岂不净耶？而盲者不见</u>。​”</p>
<p>对曰：​“不也，世尊！是盲者过，非日月咎。​”​</p>
<p>“舍利弗！<u>众生罪故，不见如来国土严净</u>，非如来咎。舍利弗！我此土净，而汝不见。​”</p>
<p>尔时，螺髻梵王语舍利弗:“勿作是念，谓此佛土以为不净。所以者何？我见释迦牟尼佛土清净，譬如自在天宫。​”</p>
<p>舍利弗言：​“我见此土，丘陵坑坎，荆棘沙砾，土石诸山，秽恶充满。​”</p>
<p>螺髻梵王言：​“仁者心有高下，不依佛慧，故见此土为不净耳！舍利弗！<u>菩萨于一切众生悉皆平等，深心清净，依佛智慧，则能见此佛土清净</u>。​”</p>
<p>于是佛以足指按地，即时三千大千世界，若干百千珍宝严饰，譬如宝庄严佛无量功德宝庄严土。一切大众叹未曾有，而皆自见坐宝莲华。</p>
<p>佛告舍利弗：​“汝且观是佛土严净！”</p>
<p>舍利弗言：​“唯然，世尊！本所不见，本所不闻，今佛国土严净悉现。​”</p>
<p>佛告舍利弗：​“我佛国土，常净若此，为欲度斯下劣人故，示是众恶不净土耳！譬如诸天，共宝器食，随其福德，饭色有异。如是，舍利弗！若人心净，便见此土功德庄严。​”</p>
<p>当佛现此国土严净之时，宝积所将五百长者子，皆得无生法忍；八万四千人，皆发阿耨多罗三藐三菩提心。佛摄神足，于是世界还复如故。求声闻乘者三万二千，诸天及人，知有为法，皆悉无常，远尘离垢，得法眼净。八千比丘，不受诸法，漏尽意解。</p>
<p>    </p>
<hr>
<h3 id="方便品第二"><a class="header" href="#方便品第二">方便品第二</a></h3>
<p>尔时，毗耶离大城中有长者，名维摩诘，已曾供养无量诸佛，深植善本，得无生忍；辩才无碍，游戏神通；逮诸总持，获无所畏；降魔劳怨，入深法门；善于智度，通达方便；大愿成就，明了众生心之所趣，又能分别诸根利钝。久于佛道，心已纯淑，决定大乘；诸有所作，能善思量；住佛威仪，心大如海；诸佛咨嗟，弟子、释、梵、世主所敬。欲度人故，以善方便，居毗耶离。</p>
<p>资财无量，摄诸贫民；奉戒清净，摄诸毁禁；以忍调行，摄诸恚怒；以大精进，摄诸懈怠；一心禅寂，摄诸乱意；以决定慧，摄诸无智。</p>
<p>虽为白衣，奉持沙门清净律行；虽处居家，不著三界；示有妻子，常修梵行；现有眷属，常乐远离；虽服宝饰，而以相好严身；虽复饮食，而以禅悦为味；若至博弈戏处，辄以度人；受诸异道，不毁正信；虽明世典，常乐佛法。一切见敬，为供养中最。</p>
<p>执持正法，摄诸长幼；一切治生谐偶，虽获俗利，不以喜悦；游诸四衢，饶益众生；入治正法，救护一切；入讲论处，导以大乘；入诸学堂，诱开童蒙；入诸淫舍，示欲之过；入诸酒肆，能立其志。</p>
<p>若在长者，长者中尊，为说胜法；若在居士，居士中尊，断其贪著；若在刹利，刹利中尊，教以忍辱；若在婆罗门，婆罗门中尊，除其我慢；若在大臣，大臣中尊，教以正法；若在王子，王子中尊，示以忠孝；若在内官，内官中尊，化正宫女；若在庶民，庶民中尊，令兴福力；若在梵天，梵天中尊，诲以胜慧；若在帝释，帝释中尊，示现无常；若在护世，护世中尊，护诸众生。</p>
<p>    </p>
<p>长者维摩诘，以如是等无量方便，饶益众生。其以方便，现身有疾。以其疾故，国王、大臣、长者、居士、婆罗门等，及诸王子，并余官属，无数千人皆往问疾。其往者，维摩诘因以身疾，广为说法：</p>
<p>“诸仁者，<u>是身无常，无强、无力、无坚，速朽之法，不可信也；为苦为恼，众病所集。诸仁者，如此身，明智者所不怙(hù)</u>。</p>
<p>“<u>是身如聚沫，不可撮摩；是身如泡，不得久立</u>；是身如焰，从渴爱生；是身如芭蕉，中无有坚；是身如幻，从颠倒起；是身如梦，为虚妄见；是身如影，从业缘现；是身如响，属诸因缘；是身如浮云，须臾变灭；是身如电，念念不住；是身无主，为如地；是身无我，为如火；是身无寿，为如风；是身无人，为如水；是身不实，四大为家；是身为空，离我、我所；是身无知，如草木瓦砾；是身无作，风力所转；是身不净，秽恶充满；是身为虚伪，虽假以澡浴衣食，必归磨灭；是身为灾，百一病恼；是身如丘井，为老所逼；是身无定，为要当死；是身如毒蛇、如怨贼、如空聚，阴界诸入所共合成。</p>
<p>“诸仁者，此可患厌，当乐佛身。所以者何？<u>佛身者，即法身也</u>。从无量功德智慧生，从戒、定、慧、解脱、解脱知见生，从慈、悲、喜、舍生，从布施、持戒、忍辱、柔和、勤行、精进、禅定、解脱、三昧、多闻、智慧诸波罗蜜生，从方便生，从六通生，从三明生，从三十七道品生，从止观生，从十力、四无所畏、十八不共法生，从断一切不善法、集一切善法生，从真实生，从不放逸生，从如是无量清净法生如来身。诸仁者，欲得佛身，断一切众生病者，当发阿耨多罗三藐三菩提心。​”</p>
<p>如是，长者维摩诘为诸问病者如应说法，令无数千人皆发阿耨多罗三藐三菩提心。</p>
<p>    </p>
<hr>
<h3 id="弟子品第三"><a class="header" href="#弟子品第三">弟子品第三</a></h3>
<p>尔时，长者维摩诘自念：寝疾于床，世尊大慈，宁不垂愍？</p>
<p>佛知其意，即告舍利弗:“汝行诣维摩诘问疾。​”</p>
<p>舍利弗白佛言：​“世尊，我不堪任诣彼问疾。所以者何？忆念我昔，曾于林中宴坐树下，时维摩诘来谓我言：‘唯，舍利弗！不必是坐，为宴坐也！<u>夫宴坐者，不于三界现身意，是为宴坐；不起灭定而现诸威仪，是为宴坐；不舍道法而现凡夫事，是为宴坐；心不住内，亦不在外，是为宴坐；于诸见不动，而修行三十七品，是为宴坐；不断烦恼而入涅槃，是为宴坐</u>。若能如是坐者，佛所印可。’ 时我，世尊！闻说是语，默然而止，不能加报，故我不任诣彼问疾。​”</p>
<p>    </p>
<p>佛告大目犍连:“汝行诣维摩诘问疾。​”</p>
<p>目连白佛言：​“世尊，我不堪任诣彼问疾。所以者何？忆念我昔入毗耶离大城，于里巷中，为诸居士说法，时维摩诘来谓我言：‘唯，大目连！为白衣居士说法，不当如仁者所说。夫说法者，当如法说。法无众生，离众生垢故；法无有我，离我垢故；法无寿命，离生死故；法无有人，前后际断故；法常寂然，灭诸相故；法离于相，无所缘故；法无名字，言语断故；法无有说，离觉观故；法无形相，如虚空故；法无戏论，毕竟空故；法无我所，离我所故；法无分别，离诸识故；法无有比，无相待故；法不属因，不在缘故；法同法性，入诸法故；法随于如，无所随故；法住实际，诸边不动故；法无动摇，不依六尘故；法无去来，常不住故；法顺空，随无相，应无作；法离好丑，法无增损，法无生灭，法无所归，法过眼耳鼻舌身心；法无高下，法常住不动，法离一切观行。唯，大目连！法相如是，岂可说乎？<u>夫说法者，无说无示；其听法者，无闻无得。譬如幻士为幻人说法，当建是意而为说法</u>；当了众生根有利钝，善于知见，无所罣碍，以大悲心，赞于大乘，念报佛恩，不断三宝，然后说法。’ 维摩诘说是法时，八百居士发阿耨多罗三藐三菩提心。我无此辩，是故不任诣彼问疾。​”</p>
<p>    </p>
<p>佛告大迦叶:“汝行诣维摩诘问疾。​”</p>
<p>迦叶白佛言：​“世尊，我不堪任诣彼问疾。所以者何？忆念我昔，于贫里而行乞，时维摩诘来谓我言：‘唯，大迦叶！有慈悲心而不能普，舍豪富从贫乞。迦叶，<u>住平等法，应次行乞食</u>。为不食故，应行乞食；为坏和合相故，应取抟食；为不受故，应受彼食。<u>以空聚想，入于聚落</u>；<u>所见色，与盲等；所闻声，与响等；所嗅香，与风等；所食味，不分别</u>。受诸触，如智证；<u>知诸法，如幻相</u>；<u>无自性，无他性</u>；<u>本自不然，今则无灭</u>。迦叶，若能不舍八邪，入八解脱，以邪相入正法；以一食施一切，供养诸佛，及众贤圣，然后可食。如是食者，<u>非有烦恼，非离烦恼</u>；非入定意，非起定意；非住世间，非住涅槃。其有施者，无大福，无小福；不为益，不为损。是为正入佛道，不依声闻。迦叶，若如是食，为不空食人之施也。’ 时我，世尊！闻说是语，得未曾有，即于一切菩萨，深起敬心，复作是念：斯有家名，辩才智慧乃能如是，其谁不发阿耨多罗三藐三菩提心？我从是来，不复劝人以声闻、辟支佛行。是故不任诣彼问疾。​”</p>
<p>    </p>
<p>佛告须菩提：​“汝行诣维摩诘问疾。​”</p>
<p>须菩提白佛言：​“世尊！我不堪任诣彼问疾。所以者何？忆念我昔，入其舍，从乞食，时维摩诘取我钵，盛满饭，谓我言：‘唯，须菩提！<u>若能于食等者，诸法亦等，诸法等者，于食亦等</u>；如是行乞，乃可取食。若须菩提<u>不断淫怒痴，亦不与俱</u>；不坏于身，而随一相；不灭痴爱，起于解脱；以五逆相而得解脱，亦不解不缚；不见四谛，非不见谛；非得果，非不得果；非凡夫，非离凡夫法；非圣人，非不圣人；虽成就一切法，而离诸法相，乃可取食。若须菩提不见佛，不闻法，彼外道六师：富兰那迦叶、末伽梨拘赊梨子、删阇夜毗罗胝子、阿耆多翅舍钦婆罗、迦罗鸠驮迦旃延、尼犍陀若提子等，是汝之师。因其出家，彼师所堕，汝亦随堕，乃可取食。若须菩提入诸邪见，不到彼岸；住于八难，不得无难；同于烦恼，离清净法；汝得无诤三昧，一切众生亦得是定；其施汝者，不名福田；供养汝者，堕三恶道；为与众魔共一手作诸劳侣，汝与众魔，及诸尘劳，等无有异；于一切众生而有怨心，谤诸佛、毁于法，不入众数，终不得灭度，汝若如是，乃可取食。’ 时我，世尊！闻此茫然，不识是何言？不知以何答？便置钵欲出其舍。维摩诘言：‘唯，须菩提！取钵勿惧。于意云何？如来所作化人，若以是事诘，宁有惧不？’ 我言：‘不也。’  维摩诘言：‘<u>一切诸法，如幻化相，汝今不应有所惧也</u>。所以者何？<u>一切言说，不离是相；至于智者，不著文字，故无所惧</u>。何以故？<u>文字性离，无有文字，是则解脱；解脱相者，则诸法也</u>。’ 维摩诘说是法时，二百天子得法眼净，故我不任诣彼问疾。​”</p>
<p>    </p>
<p>佛告富楼那弥多罗尼子：​“汝行诣维摩诘问疾。​”</p>
<p>富楼那白佛言：​“世尊！我不堪任诣彼问疾。所以者何？忆念我昔于大林中，在一树下，为诸新学比丘说法。时维摩诘来谓我言：‘唯，富楼那！先当入定，观此人心，然后说法。无以秽食置于宝器，当知是比丘心之所念，无以琉璃同彼水精。汝不能知众生根源，无得发起以小乘法。彼自无疮，勿伤之也；欲行大道，莫示小径；无以大海，内于牛迹；无以日光，等彼萤火。富楼那！此比丘久发大乘心，中忘此意，如何以小乘法而教导之？我观小乘智慧微浅，犹如盲人，不能分别一切众生根之利钝。’ 时，维摩诘即入三昧，令此比丘自识宿命，曾于五百佛所植众德本，回向阿耨多罗三藐三菩提，即时豁然，还得本心。于是诸比丘稽首礼维摩诘足。时维摩诘因为说法，于阿耨多罗三藐三菩提，不复退转。我念声闻不观人根，不应说法，是故不任诣彼问疾。​”</p>
<p>    </p>
<p>佛告摩诃迦旃延：​“汝行诣维摩诘问疾。​”</p>
<p>迦旃延白佛言：​“世尊！我不堪任诣彼问疾。所以者何？忆念昔者，佛为诸比丘略说法要，我即于后，敷演其义，谓无常义、苦义、空义、无我义、寂灭义。时维摩诘来谓我言：‘唯，迦旃延！<u>无以生灭心行，说实相法</u>。迦旃延！<u>诸法毕竟不生不灭</u>，是无常义；<u>五受阴，通达空无所起</u>，是苦义；<u>诸法究竟无所有</u>，是空义；<u>于我无我而不二</u>，是无我义；法本不然，今则无灭，是寂灭义。’ 说是法时，彼诸比丘心得解脱。故我不任诣彼问疾。​”</p>
<p>    </p>
<p>佛告阿那律：​“汝行诣维摩诘问疾。​”</p>
<p>阿那律白佛言：​“世尊！我不堪任诣彼问疾。所以者何？忆念我昔于一处经行，时有梵王，名曰严净，与万梵俱，放净光明，来诣我所，稽首作礼问我言：‘几何阿那律天眼所见？’ 我即答言：‘仁者！吾见此释迦牟尼佛土三千大千世界，如观掌中庵摩勒果。’ 时维摩诘来谓我言：‘唯，阿那律！天眼所见，为作相耶？无作相耶？假使作相，则与外道五通等；若无作相，即是无为，不应有见。’ 世尊！我时默然。彼诸梵闻其言，得未曾有！即为作礼而问曰：‘世孰有真天眼者？’ 维摩诘言：‘有佛世尊，得真天眼，常在三昧，悉见诸佛国，不以二相。’ 于是严净梵王及其眷属五百梵天，皆发阿耨多罗三藐三菩提心，礼维摩诘足已，忽然不现！故我不任诣彼问疾。​”</p>
<p>    </p>
<p>佛告优波离：​“汝行诣维摩诘问疾。​”</p>
<p>优波离白佛言：​“世尊！我不堪任诣彼问疾。所以者何？忆念昔者，有二比丘犯律行，以为耻，不敢问佛，来问我言：‘唯，优波离！我等犯律，诚以为耻，不敢问佛，愿解疑悔，得免斯咎！’ 我即为其如法解说；时维摩诘来谓我言：‘唯，优波离！无重增此二比丘罪！当直除灭，勿扰其心。所以者何？彼罪性不在内，不在外，不在中间，如佛所说。<u>心垢故众生垢，心净故众生净</u>。心亦不在内，不在外，不在中间，如其心然，罪垢亦然，诸法亦然，不出于如。如优波离，以心相得解脱时，宁有垢不？’ 我言：‘不也。’ 维摩诘言：‘一切众生，心相无垢，亦复如是。唯，优波离！妄想是垢，无妄想是净；颠倒是垢，无颠倒是净；取我是垢，不取我是净。优波离！<u>一切法生灭不住，如幻如电，诸法不相待，乃至一念不住</u>；<u>诸法皆妄见，如梦如焰，如水中月，如镜中像，以妄想生</u>。其知此者，是名奉律；其知此者，是名善解。’ 于是二比丘言：‘上智哉！是优波离所不能及，持律之上而不能说。’ 我即答言：‘自舍如来，未有声闻及菩萨，能制其乐说之辩，其智慧明达，为若此也！’ 时二比丘疑悔即除，发阿耨多罗三藐三菩提心，作是愿言：‘令一切众生皆得是辩。’ 故我不任诣彼问疾。​”</p>
<p>    </p>
<p>佛告罗侯罗：​“汝行诣维摩诘问疾。​”</p>
<p>罗侯罗白佛言：​“世尊！我不堪任诣彼问疾。所以者何？忆念昔时，毗耶离诸长者子来诣我所，稽首作礼，问我言：‘唯，罗侯罗！汝佛之子，舍转轮王位，出家为道。其出家者，有何等利？’ 我即如法为说出家功德之利。时维摩诘来谓我言：‘唯，罗侯罗！不应说出家功德之利，所以者何？无利无功德，是为出家；有为法者，可说有利有功德。<u>夫出家者，为无为法，无为法中，无利无功德</u>。罗侯罗！出家者，无彼无此，亦无中间；离六十二见，处于涅槃；智者所受，圣所行处；降伏众魔，度五道，净五眼，得五力，立五根；<u>不恼于彼</u>，离众杂恶；摧诸外道，<u>超越假名</u>；出淤泥，无系著；无我所，无所受；无扰乱，内怀喜；护彼意，随禅定，离众过。若能如是，是真出家。’ 于是维摩诘语诸长者子：‘汝等于正法中，宜共出家，所以者何？佛世难值！’ 诸长者子言：‘居士！我闻佛言，父母不听，不得出家。’ 维摩诘言：‘然，汝等便发阿耨多罗三藐三菩提心，是即出家，是即具足。’ 尔时，三十二长者子，皆发阿耨多罗三藐三菩提心，故我不任诣彼问疾。​”</p>
<p>    </p>
<p>佛告阿难：​“汝行诣维摩诘问疾。​”阿难白佛言：​“</p>
<p>世尊！我不堪任诣彼问疾。所以者何？忆念昔时，世尊身小有疾，当用牛乳，我即持钵，诣大婆罗门家门下立。时维摩诘来谓我言：‘唯，阿难！何为晨朝，持钵住此？’ 我言：‘居士！世尊身小有疾，当用牛乳，故来至此。’ 维摩诘言：‘止止！阿难！莫作是语！如来身者，金刚之体，诸恶已断，众善普会，当有何疾？当有何恼？默往阿难，勿谤如来，莫使异人闻此粗言；无令大威德诸天，及他方净土诸来菩萨得闻斯语。阿难！转轮圣王，以少福故，尚得无病，岂况如来无量福会普胜者哉！行矣，阿难！勿使我等受斯耻也。外道、梵志，若闻此语，当作是念：何名为师？自疾不能救，而能救诸疾人？可密速去，勿使人闻。当知，阿难！诸如来身，即是法身，非思欲身。佛为世尊，过于三界；佛身无漏，诸漏已尽；佛身无为，不堕诸数。如此之身，当有何疾？当有何恼？时我，世尊！实怀惭愧，得无近佛而谬听耶！’ 即闻空中声曰：‘阿难！如居士言。但为佛出五浊恶世，现行斯法，度脱众生。行矣，阿难！取乳勿惭。’ 世尊！维摩诘智慧辩才，为若此也，是故不任诣彼问疾。​”</p>
<p>    </p>
<hr>
<h3 id="菩萨品第四"><a class="header" href="#菩萨品第四">菩萨品第四</a></h3>
<p>于是佛告弥勒菩萨：​“汝行诣维摩诘问疾。​”</p>
<p>弥勒白佛言：​“世尊！我不堪任诣彼问疾。所以者何？忆念我昔，为兜率天王及其眷属，说不退转地之行，时维摩诘来谓我言：‘弥勒！世尊授仁者记，一生当得阿耨多罗三藐三菩提，为用何生，得受记乎？过去耶？未来耶？现在耶？若过去生，过去生已灭；若未来生，未来生未至；若现在生，现在生无住。如佛所说，比丘，汝今即时，亦生亦老亦灭。若以无生得受记者，无生即是正位，于正位中，亦无受记，亦无得阿耨多罗三藐三菩提，云何弥勒受一生记乎？为从如生得受记耶？为从如灭得受记耶？若以如生得受记者，如无有生；若以如灭得受记者，如无有灭。一切众生皆如也，一切法亦如也，众圣贤亦如也，至于弥勒亦如也。若弥勒得受记者，一切众生亦应受记，所以者何？夫如者，不二不异，若弥勒得阿耨多罗三藐三菩提者，一切众生皆亦应得，所以者何？一切众生即菩提相。若弥勒得灭度者，一切众生亦当灭度，所以者何？诸佛知一切众生毕竟寂灭，即涅槃相，不复更灭。是故弥勒无以此法诱诸天子，实无发阿耨多罗三藐三菩提心者，亦无退者。弥勒！当令此诸天子，舍于分别菩提之见，所以者何？菩提者，不可以身得，不可以心得；寂灭是菩提，灭诸相故；不观是菩提，离诸缘故；不行是菩提，无忆念故；断是菩提，舍诸见故；离是菩提，离诸妄想故；障是菩提，障诸愿故；不入是菩提，无贪著故；顺是菩提，顺于如故；住是菩提，住法性故；至是菩提，至实际故；不二是菩提，离意法故；等是菩提，等虚空故；无为是菩提，无生住灭故；知是菩提，了众生心行故；不会是菩提，诸入不会故；不合是菩提，离烦恼习故；无处是菩提，无形色故；假名是菩提，名字空故。如化是菩提，无取舍故；无乱是菩提，常自静故；善寂是菩提，性清净故；无取是菩提，离攀缘故；无异是菩提，诸法等故；无比是菩提，无可喻故；微妙是菩提，诸法难知故。’ 世尊！维摩诘说是法时，二百天子得无生法忍。故我不任诣彼问疾。​”</p>
<p>    </p>
<p>佛告光严童子：​“汝行诣维摩诘问疾。​”</p>
<p>光严白佛言：​“世尊！我不堪任诣彼问疾。所以者何？忆念我昔出毗耶离大城，时维摩诘方入城，我即为作礼而问言：‘居士从何所来？’答我言：‘吾从道场来。’我问：‘道场者何所是？’答曰：‘直心是道场，无虚假故；发行是道场，能办事故；深心是道场，增益功德故；菩提心是道场，无错谬故；布施是道场，不望报故；持戒是道场，得愿具故；忍辱是道场，于诸众生心无碍故；精进是道场，不懈退故；禅定是道场，心调柔故；智慧是道场，现见诸法故；慈是道场，等众生故；悲是道场，忍疲苦故；喜是道场，悦乐法故；舍是道场，憎爱断故；神通是道场，成就六通故；解脱是道场，能背舍故；方便是道场，教化众生故；四摄是道场，摄众生故；多闻是道场，如闻行故；伏心是道场，正观诸法故；三十七品是道场，舍有为法故；四谛是道场，不诳世间故；缘起是道场，无明乃至老死皆无尽故；诸烦恼是道场，知如实故；众生是道场，知无我故；一切法是道场，知诸法空故；降魔是道场，不倾动故；三界是道场，无所趣故；师子吼是道场，无所畏故；力、无畏、不共法是道场，无诸过故；三明是道场，无余碍故；一念知一切法是道场，成就一切智故。如是，善男子！菩萨若应诸波罗蜜，教化众生，诸有所作，举足下足，当知皆从道场来，住于佛法矣！’说是法时，五百天人皆发阿耨多罗三藐三菩提心，故我不任诣彼问疾。​”</p>
<p>    </p>
<p>佛告持世菩萨：​“汝行诣维摩诘问疾。​”</p>
<p>持世白佛言：​“世尊！我不堪任诣彼问疾。所以者何？忆念我昔，住于静室，时魔波旬，从万二千天女，状如帝释，鼓乐弦歌，来诣我所。与其眷属，稽首我足，合掌恭敬，于一面立。我意谓是帝释，而语之言：‘善来憍尸迦！虽福应有，不当自恣。<u>当观五欲无常，以求善本</u>，于身命财而修坚法。’ 即语我言：‘正士！受是万二千天女，可备扫洒。’ 我言：‘憍尸迦！无以此非法之物要我沙门释子，此非我宜。’ 所言未讫，时维摩诘来谓我言：‘非帝释也，是为魔来娆固汝耳！’ 即语魔言：‘是诸女等，可以与我，如我应受。’ 魔即惊惧，念维摩诘：‘将无恼我？’ 欲隐形去，而不能隐；尽其神力，亦不得去。即闻空中声曰：‘波旬以女与之，乃可得去。’ 魔以畏故，俯仰而与。尔时，维摩诘语诸女言：‘魔以汝等与我，今汝皆当发阿耨多罗三藐三菩提心。’ 即随所应而为说法，令发道意。复言：‘汝等已发道意，<u>有法乐可以自娱，不应复乐五欲乐也</u>。’ 天女即问：‘何谓法乐？’ 答言：‘乐常信佛，乐欲听法，乐供养众。<u>乐离五欲，乐观五阴如怨贼，乐观四大如毒蛇，乐观内入如空聚</u>；乐随护道意，乐饶益众生，乐敬养师；乐广行施，乐坚持戒，乐忍辱柔和，乐勤集善根，乐禅定不乱，乐离垢明慧；乐广菩提心，乐降伏众魔，乐断诸烦恼，乐净佛国土，乐成就相好故，修诸功德，乐庄严道场；乐闻深法不畏；乐三脱门，不乐非时；乐近同学，<u>乐于非同学中，心无恚碍</u>；<u>乐将护恶知识</u>，乐亲近善知识；乐心喜清净，乐修无量道品之法，是为菩萨法乐。’ 于是波旬告诸女言：‘我欲与汝俱还天宫。’ 诸女言：‘以我等与此居士，有法乐，我等甚乐，不复乐五欲乐也。’ 魔言：‘居士可舍此女？一切所有施于彼者，是为菩萨。’ 维摩诘言：‘我已舍矣！汝便将去，令一切众生得法愿具足。’ 于是诸女问维摩诘：‘我等云何，止于魔宫？’ 维摩诘言：‘诸姊！有法门名无尽灯，汝等当学。无尽灯者，譬如一灯，然百千灯，冥者皆明，明终不尽。如是诸姊！夫一菩萨开导百千众生，令发阿耨多罗三藐三菩提心，于其道意亦不灭尽，随所说法，而自增益一切善法，是名无尽灯也。汝等虽住魔宫，以是无尽灯，令无数天子天女，发阿耨多罗三藐三菩提心者，为报佛恩，亦大饶益一切众生。’ 尔时，天女头面礼维摩诘足，随魔还宫，忽然不现。世尊！维摩诘有如是自在神力，智慧辩才，故我不任诣彼问疾。​”</p>
<p>    </p>
<p>佛告长者子善德：​“汝行诣维摩诘问疾。​”</p>
<p>善德白佛言：​“世尊！我不堪任诣彼问疾。所以者何？忆念我昔，自于父舍，设大施会，供养一切沙门婆罗门，及诸外道贫穷下贱孤独乞人。期满七日，时维摩诘，来入会中，谓我言：‘长者子！夫大施会不当如汝所设，当为法施之会，何用是财施会为？’ 我言：‘居士！何谓法施之会？’ 答曰：‘法施会者，无前无后，一时供养一切众生，是名法施之会。’ 曰：‘何谓也？’谓以菩提，起于慈心；以救众生，起大悲心；以持正法，起于喜心；以摄智慧，行于舍心；以摄悭贪，起檀波罗蜜；以化犯戒，起尸罗波罗蜜；以无我法，起羼提波罗蜜；以离身心相，起毗梨耶波罗蜜；以菩提相，起禅波罗蜜；以一切智，起般若波罗蜜。教化众生，而起于空；不舍有为法，而起无相；示现受生，而起无作；护持正法，起方便力；以度众生，起四摄法；以敬事一切，起除慢法；于身命财，起三坚法；于六念中，起思念法；于六和敬，起质直心；正行善法，起于净命；心净欢喜，起近贤圣；不憎恶人，起调伏心；以出家法，起于深心；以如说行，起于多闻；以无诤法，起空闲处；趣向佛慧，起于宴坐；解众生缚，起修行地；以具相好，及净佛土，起福德业；知一切众生心念，如应说法，起于智业；知一切法，不取不舍，入一相门，起于慧业；断一切烦恼、一切障碍、一切不善法，起一切善业；以得一切智慧、一切善法，起于一切助佛道法。如是善男子，是为法施之会。若菩萨住是法施会者，为大施主，亦为一切世间福田。世尊！维摩诘说是法时，婆罗门众中二百人，皆发阿耨多罗三藐三菩提心。我时心得清净，叹未曾有！稽首礼维摩诘足，即解璎珞价值百千而以上之，不肯取。我言：‘居士愿必纳受，随意所与。’维摩诘乃受璎珞，分作二分，持一分施此会中一最下乞人，持一分奉彼难胜如来。一切众会皆见光明国土难胜如来，又见珠璎在彼佛上变成四柱宝台，四面严饰，不相障蔽。时维摩诘现神变已，又作是言：‘若施主等心施一最下乞人，犹如如来福田之相，无所分别，等于大悲，不求果报，是则名曰具足法施。’城中一最下乞人，见是神力，闻其所说，皆发阿耨多罗三藐三菩提心，故我不任诣彼问疾。​”</p>
<p>    </p>
<p>如是诸菩萨各各向佛说其本缘，称述维摩诘所言，皆曰：​“不任诣彼问疾。​”</p>
<hr>
<h3 id="文殊师利问疾品第五"><a class="header" href="#文殊师利问疾品第五">文殊师利问疾品第五</a></h3>
<p>尔时，佛告文殊师利:“汝行诣维摩诘问疾。​”</p>
<p>文殊师利白佛言：​“世尊！彼上人者，难为酬对。深达实相，善说法要，辩才无滞，智慧无碍；一切菩萨法式悉知，诸佛秘藏无不得入；降伏众魔，游戏神通，其慧方便，皆已得度。虽然，当承佛圣旨，诣彼问疾。​”</p>
<p>于是众中诸菩萨大弟子，释梵四天王等，咸作是念：今二大士，文殊师利、维摩诘共谈，必说妙法。即时八千菩萨，五百声闻，百千天人，皆欲随从。于是文殊师利与诸菩萨大弟子众，及诸天人恭敬围绕，入毗耶离大城。</p>
<p>    </p>
<p>尔时，长者维摩诘心念：​“今文殊师利，与大众俱来。​” 即以神力，空其室内，除去所有，及诸侍者；唯置一床，以疾而卧。</p>
<p>文殊师利，既入其舍，见其室空，无诸所有，独寝一床。</p>
<p>时维摩诘言：​“善来，文殊师利！不来相而来，不见相而见。​”</p>
<p>文殊师利言：​“如是！居士！若来已，更不来；若去已，更不去。所以者何？来者无所从来，去者无所至，所可见者，更不可见。且置是事，居士！是疾宁可忍不？疗治有损，不至增乎！世尊殷勤，致问无量，居士是疾，何所因起？其生久如？当云何灭？​”</p>
<p>维摩诘言：​“从痴有爱，则我病生；<u>以一切众生病，是故我病</u>；若一切众生得不病者，则我病灭。所以者何？菩萨为众生故入生死，有生死则有病；若众生得离病者，则菩萨无复病。譬如长者，唯有一子，其子得病，父母亦病。若子病愈，父母亦愈。菩萨如是，于诸众生，爱之若子；众生病则菩萨病，众生病愈，菩萨亦愈。又言是疾，何所因起？<u>菩萨疾者，以大悲起</u>。​”</p>
<p>    </p>
<p>文殊师利言：​“居士此室，何以空无侍者？​”</p>
<p>维摩诘言：​“<u>诸佛国土，亦复皆空</u>。​”</p>
<p>又问：​“以何为空？​”</p>
<p>答曰：​“以空空。​”</p>
<p>又问：​“空何用空？​”</p>
<p>答曰：​“以无分别空故空。​”</p>
<p>又问：​“空可分别耶？​”</p>
<p>答曰：​“分别亦空。​”</p>
<p>又问：​“空当于何求？​”</p>
<p>答曰：​“当于六十二见中求。​”</p>
<p>又问：​“六十二见当于何求？​”</p>
<p>答曰：​“当于诸佛解脱中求。​”</p>
<p>又问：​“诸佛解脱当于何求？​”</p>
<p>答曰：​“当于一切众生心行中求。又仁所问：何无侍者？一切众魔，及诸外道，皆吾侍也。所以者何？<u>众魔者乐生死，菩萨于生死而不舍；外道者乐诸见，菩萨于诸见而不动</u>。​”</p>
<p>    </p>
<p>文殊师利言：​“居士所疾，为何等相？​”</p>
<p>维摩诘言：​“我病无形不可见。​”</p>
<p>又问：​“此病身合耶？心合耶？​”</p>
<p>答曰：​“非身合，身相离故；亦非心合，心如幻故。​”</p>
<p>又问：​“地大、水大、火大、风大，于此四大，何大之病？​”</p>
<p>答曰：​“是病非地大，亦不离地大；水火风大，亦复如是。而众生病，从四大起，以其有病，是故我病。​”</p>
<p>    
尔时，文殊师利问维摩诘言：​“菩萨应云何慰喻有疾菩萨？​”</p>
<p>维摩诘言：​“<u>说身无常，不说厌离于身</u>；说身有苦，不说乐于涅槃；说身无我，而说教导众生；说身空寂，不说毕竟寂灭；说悔先罪，而不说入于过去；以己之疾，愍于彼疾；当识宿世无数劫苦，当念饶益一切众生；忆所修福，念于净命，勿生忧恼，常起精进；当作医王，疗治众病。菩萨应如是慰喻有疾菩萨，令其欢喜。​”</p>
<p>    </p>
<p>文殊师利言：​“居士！有疾菩萨云何调伏其心？​”</p>
<p>维摩诘言：​“有疾菩萨，应作是念：<u>今我此病，皆从前世妄想颠倒诸烦恼生</u>，无有实法，谁受病者！所以者何？四大合故，假名为身；四大无主，身亦无我；又此病起，皆由著我。是故于我，不应生著。既知病本，即除我想及众生想。当起法想，应作是念：‘<u>但以众法，合成此身；起唯法起，灭唯法灭</u>。又此法者，各不相知，起时不言我起，灭时不言我灭。’彼有疾菩萨，为灭法想，当作是念：此法想者，亦是颠倒，颠倒者即是大患，我应离之。云何为离？离我我所。云何离我我所？谓离二法。云何离二法？谓不念内外诸法行于平等。云何平等？谓我等涅槃等。所以者何？我及涅槃，此二皆空。以何为空？但以名字故空。如此二法，无决定性，得是平等；无有余病，唯有空病；空病亦空。是有疾菩萨，<u>以无所受而受诸受</u>，未具佛法，亦不灭受而取证也。​”</p>
<p>“设身有苦，念恶趣众生，起大悲心，我既调伏，亦当调伏一切众生；但除其病，而不除法，为断病本而教导之。何谓病本？谓有攀缘，<u>从有攀缘，则为病本</u>。何所攀缘？谓之三界。云何断攀缘？以无所得，若无所得，则无攀缘。何谓无所得？谓离二见。何谓二见？谓内见外见，是无所得。文殊师利！是为有疾菩萨调伏其心，为断老病死苦，是菩萨菩提。若不如是，已所修治，为无慧利。譬如胜怨，乃可为勇。如是兼除老病死者，菩萨之谓也。​”</p>
<p>“彼有疾菩萨，复应作是念：如我此病，非真非有，众生病亦非真非有。作是观时，于诸众生若起爱见大悲，即应舍离，所以者何？菩萨断除客尘烦恼而起大悲。爱见悲者，则于生死有疲厌心，若能离此，无有疲厌，在在所生，不为爱见之所覆也。所生无缚，能为众生说法解缚，如佛所说。若自有缚，能解彼缚？无有是处！若自无缚，能解彼缚，斯有是处。是故菩萨不应起缚。何谓缚？何谓解？贪著禅味，是菩萨缚；以方便生，是菩萨解。又无方便慧缚，有方便慧解；无慧方便缚，有慧方便解。何谓无方便慧缚？谓菩萨以爱见心庄严佛土，成就众生；于空无相无作法中，而自调伏，是名无方便慧缚。何谓有方便慧解？谓<u>不以爱见心庄严佛土成就众生，于空无相无作法中，以自调伏，而不疲厌，是名有方便慧解</u>。何谓无慧方便缚？谓菩萨住贪欲嗔恚邪见等诸烦恼，而植众德本，是名无慧方便缚。何谓有慧方便解？谓<u>离诸贪欲嗔恚邪见等诸烦恼，而植众德本；回向阿耨多罗三藐三菩提，是名有慧方便解</u>。文殊师利！彼有疾菩萨，应如是观诸法，又复观身无常，苦、空、非我，是名为慧。虽身有疾，常在生死，饶益一切，而不厌倦，是名方便。又复观身，身不离病，病不离身，是病是身，非新非故，是名为慧。设身有疾，而不永灭，是名方便。​”</p>
<p>“文殊师利！有疾菩萨应如是调伏其心，不住其中，亦复不住不调伏心。所以者何？<u>若住不调伏心，是愚人法；若住调伏心，是声闻法</u>。是故菩萨不当住于调伏不调伏心，离此二法，是菩萨行。在于生死，不为污行；住于涅槃，不永灭度，是菩萨行；非凡夫行，非贤圣行，是菩萨行；非垢行，非净行，是菩萨行；虽过魔行，而现降伏众魔，是菩萨行；求一切智，无非时求，是菩萨行；虽观诸法不生，而不入正位，是菩萨行；虽观十二缘起，而入诸邪见，是菩萨行；虽摄一切众生，而不爱著，是菩萨行；虽乐远离，而不依身心尽，是菩萨行；虽行三界，而不坏法性，是菩萨行；虽行于空，而植众德本，是菩萨行；虽行无相，而度众生，是菩萨行；虽行无作，而现受身，是菩萨行；虽行无起，而起一切善行，是菩萨行；虽行六波罗蜜，而遍知众生心心数法，是菩萨行；虽行六通，而不尽漏，是菩萨行；虽行四无量心，而不贪著生于梵世，是菩萨行；虽行禅定解脱三昧，而不随禅生，是菩萨行；虽行四念处，而不毕竟永离身受心法，是菩萨行；虽行四正勤，而不舍身心精进，是菩萨行；虽行四如意足，而得自在神通，是菩萨行；虽行五根，而分别众生诸根利钝，是菩萨行；虽行五力，而乐求佛十力，是菩萨行；虽行七觉分，</p>
<p>    </p>
<p>说是语时，文殊师利所将大众，其中八千天子，皆发阿耨多罗三藐三菩提心。</p>
<hr>
<h3 id="不思议品第六"><a class="header" href="#不思议品第六">不思议品第六</a></h3>
<p>尔时，舍利弗见此室中无有床座，作是念：斯诸菩萨大弟子众，当于何坐？</p>
<p>长者维摩诘知其意，语舍利弗言：​“云何仁者为法来耶？求床座耶？​”</p>
<p>舍利弗言：​“我为法来，非为床座。​”</p>
<p>维摩诘言：​“唯，舍利弗！夫求法者，不贪躯命，何况床座？​”</p>
<p>“<u>夫求法者，非有色、受、想、行、识之求，非有界、入之求，非有欲、色、无色之求</u>。唯，舍利弗！夫求法者，不著佛求，不著法求，不著众求；夫求法者，无见苦求，无断集求，无造尽证修道之求。所以者何？法无戏论，若言我当见苦、断集、证灭、修道，是则戏论，非求法也。唯，舍利弗！法名寂灭，若行生灭，是求生灭，非求法也；法名无染，若染于法，乃至涅槃，是则染著，非求法也；法无行处，若行于法，是则行处，非求法也；法无取舍，若取舍法，是则取舍，非求法也；法无处所，若著处所，是则著处，非求法也；法名无相，若随相识，是则求相，非求法也；法不可住，若住于法，是则住法，非求法也；法不可见闻觉知，若行见闻觉知，是则见闻觉知，非求法也；法名无为，若行有为，是求有为，非求法也。是故舍利弗！若求法者，于一切法，应无所求。​”</p>
<p>说是语时，五百天子，于诸法中得法眼净。</p>
<p>    </p>
<p>尔时，长者维摩诘，问文殊师利：​“仁者游于无量千万亿阿僧祇国，何等佛土有好上妙功德成就师子之座？​”</p>
<p>文殊师利言：​“居士！东方度三十六恒河沙国，有世界名须弥相，其佛号须弥灯王，今现在。彼佛身长八万四千由旬，其师子座高八万四千由旬，严饰第一。​”</p>
<p>于是长者维摩诘现神通力，即时彼佛遣三万二千师子座，高广严净，来入维摩诘室，诸菩萨大弟子，释梵四天王等，昔所未见！其室广博，悉皆包容三万二千师子之座，无所妨碍。于毗耶离城，及阎浮提四天下，亦不迫迮，悉见如故。</p>
<p>尔时，维摩诘语文殊师利：​“就师子座，与诸菩萨上人俱坐，当自立身如彼座像。​”</p>
<p>其得神通菩萨，即自变形为四万二千由旬，坐师子座。诸新发意菩萨及大弟子，皆不能升。</p>
<p>尔时，维摩诘语舍利弗：​“就师子座。​”</p>
<p>舍利弗言：​“居士！此座高广，吾不能升。​”</p>
<p>维摩诘言：​“唯，舍利弗！为须弥灯王如来作礼，乃可得坐。​”</p>
<p>于是新发意菩萨及大弟子，即为须弥灯王如来作礼，便得坐师子座。</p>
<p>    </p>
<p>舍利弗言：​“居士！未曾有也。如是小室，乃容受此高广之座；于毗耶离城无所妨碍，又于阎浮提聚落城邑，及四天下、诸天、龙王、鬼神宫殿，亦不迫迮(zé)。​”</p>
<p>维摩诘言：​“唯，舍利弗！诸佛菩萨有解脱，名不可思议。<u>若菩萨住是解脱者，以须弥之高广，内芥子中，无所增减</u>，须弥山王本相如故，而四天王、忉利诸天，不觉不知己之所入，唯应度者，乃见须弥入芥子中，是名不可思议解脱法门。</p>
<p>”又，以四大海水入一毛孔，不娆鱼鳖鼋(yuán)鼍(tuó)水性之属，而彼大海本性如故，诸龙、神、鬼、阿修罗等，不觉不知己之所入，于此众生亦无所娆。</p>
<p>“又，舍利弗！住不可思议解脱菩萨，断取三千大千世界，如陶家轮，著右掌中，掷过恒沙世界之外，其中众生不觉不知己之所往；又复还置本处，都不使人有往来想，而此世界本相如故。</p>
<p>”又，舍利弗！或有众生乐久住世而可度者，菩萨即演七日以为一劫，令彼众生谓之一劫；或有众生不乐久住而可度者，菩萨即促一劫以为七日，令彼众生谓之七日。</p>
<p>“又，舍利弗！住不可思议解脱菩萨，以一切佛土严饰之事，集在一国，示于众生；</p>
<p>“又，菩萨以一佛土众生置之右掌，飞到十方，遍示一切，而不动本处。</p>
<p>”又，舍利弗！十方众生供养诸佛之具，菩萨于一毛孔，皆令得见；</p>
<p>“又，十方国土所有日月星宿，于一毛孔，普使见之。</p>
<p>“又，舍利弗！十方世界所有诸风，菩萨悉能吸著口中，而身无损，外诸树木，亦不摧折；</p>
<p>“又，十方世界劫尽烧时，以一切火内于腹中，火事如故，而不为害；</p>
<p>“又，于下方过恒河沙等诸佛世界，取一佛土举著上方，过恒河沙无数世界，如持针锋举一枣叶，而无所娆。</p>
<p>“又，舍利弗！住不可思议解脱菩萨，能以神通现作佛身，或现辟支佛身，或现声闻身，或现帝释身，或现梵王身，或现世主身，或现转轮圣王身；</p>
<p>“又，十方世界所有众声，上中下音，皆能变之，令作佛声，演出无常、苦、空、无我之音，及十方诸佛所说种种之法，皆于其中，普令得闻。舍利弗！我今略说菩萨不可思议解脱之力，若广说者，穷劫不尽。​”</p>
<p>    </p>
<p>是时，大迦叶闻说菩萨不可思议解脱法门，叹未曾有。谓舍利弗：​“譬如有人，于盲者前现众色像，非彼所见；一切声闻，闻是不可思议解脱法门，不能解了，为若此也！智者闻是，其谁不发阿耨多罗三藐三菩提心？我等何为永绝其根？于此大乘，已如败种！一切声闻，闻是不可思议解脱法门，皆应号泣，声震三千大千世界；一切菩萨，应大欣庆，顶受此法。若有菩萨信解不可思议解脱法门者，一切魔众无如之何。​”大迦叶说此语时，三万二千天子，皆发阿耨多罗三藐三菩提心。</p>
<p>尔时，维摩诘语大迦叶：​“仁者！<u>十方无量阿僧祗世界中作魔王者，多是住不可思议解脱菩萨。以方便力故，教化众生，现作魔王</u>，又迦叶！十方无量菩萨，或有人从乞手足耳鼻、头目髓脑、血肉皮骨、聚落城邑、妻子奴婢、象马车乘、金银琉璃、砗磲玛瑙、珊瑚琥珀、真珠珂贝、衣服饮食，如此乞者，多是住不可思议解脱菩萨，以方便力，而往试之，令其坚固。所以者何？住不可思议解脱菩萨，有威德力，故行逼迫，示诸众生，如是难事，凡夫下劣，无有力势，不能如是逼迫菩萨；譬如龙象蹴踏，非驴所堪，是名住不可思议解脱菩萨智慧方便之门。​”</p>
<hr>
<h3 id="观众生品第七"><a class="header" href="#观众生品第七">观众生品第七</a></h3>
<p>尔时，文殊师利问维摩诘言：​“菩萨云何观于众生？​”</p>
<p>维摩诘言：​“<u>譬如幻师，见所幻人</u>。菩萨观众生为若此。如智者见水中月，如镜中见其面像；如热时焰，如呼声响，如空中云，如水聚沫，如水上泡；如芭蕉坚，如电久住，如第五大，如第六阴，如第七情，如十三入，如十九界，菩萨观众生为若此。如无色界色，如焦谷芽，如须陀洹身见，如阿那含入胎，如阿罗汉三毒，如得忍菩萨贪恚毁禁，如佛烦恼习，如盲者见色，如入灭尽定出入息，如空中鸟迹，如石女儿，如化人烦恼，如梦所见已寤，如灭度者受身，如无烟之火，菩萨观众生为若此。​”</p>
<p>    </p>
<p>文殊师利言：​“若菩萨作是观者，云何行慈？​”</p>
<p>维摩诘言：​“菩萨作是观已，自念我当为众生说如斯法，是即真实慈也。行寂灭慈，无所生故；行不热慈，无烦恼故；行等之慈，等三世故；行无诤慈，无所起故；行不二慈，内外不合故；行不坏慈，毕竟尽故；行坚固慈，心无毁故；行清净慈，诸法性净故；行无边慈，如虚空故；行阿罗汉慈，破结贼故；行菩萨慈，安众生故；行如来慈，得如相故；行佛之慈，觉众生故；行自然慈，无因得故；行菩提慈，等一味故；行无等慈，断诸爱故；行大悲慈，导以大乘故；行无厌慈，观空无我故；行法施慈，无遗惜故；行持戒慈，化毁禁故；行忍辱慈，护彼我故；行精进慈，荷负众生故；行禅定慈，不受味故；行智慧慈，无不知时故；行方便慈，一切示现故；行无隐慈，直心清净故；行深心慈，无杂行故；行无诳慈，不虚假故；行安乐慈，令得佛乐故。菩萨之慈，为若此也。​”</p>
<p>文殊师利又问：​“何谓为悲？​”</p>
<p>答曰：​“菩萨所作功德，皆与一切众生共之。​”</p>
<p>“何谓为喜？​”</p>
<p>答曰：​“有所饶益，欢喜无悔。​”</p>
<p>“何谓为舍？​”</p>
<p>答曰：​“所作福佑，无所希望。​”</p>
<p>    </p>
<p>文殊师利又问：​“生死有畏，菩萨当何所依？​”</p>
<p>维摩诘言：​“菩萨于生死畏中，当依如来功德之力。​”</p>
<p>文殊师利又问：​“菩萨欲依如来功德之力，当于何住？​”</p>
<p>答曰：​“菩萨欲依如来功德力者，当住度脱一切众生。​”</p>
<p>又问：​“欲度众生，当何所除？​”</p>
<p>答曰：​“欲度众生，除其烦恼。​”</p>
<p>又问：​“欲除烦恼，当何所行？​”</p>
<p>答曰：​“当行正念。​”</p>
<p>又问：​“云何行于正念？​”</p>
<p>答曰：​“当行不生不灭。​”</p>
<p>又问：​“何法不生？何法不灭？​”</p>
<p>答曰：​“不善不生，善法不灭。​”</p>
<p>又问：​“善不善，孰为本？​”</p>
<p>答曰：​“身为本。​”</p>
<p>又问：​“身孰为本？​”</p>
<p>答曰：​“欲贪为本。​”</p>
<p>又问：​“欲贪孰为本？​”</p>
<p>答曰：​“虚妄分别为本。​”</p>
<p>又问：​“虚妄分别孰为本？​”</p>
<p>答曰：​“颠倒想为本。​”</p>
<p>又问：​“颠倒想孰为本？​”</p>
<p>答曰：​“无住为本。​”</p>
<p>又问：​“无住孰为本？​”</p>
<p>答曰：​“无住则无本。文殊师利，从无住本立一切法。​”</p>
<p>    </p>
<p>时，维摩诘室，有一天女，见诸大人，闻所说法，便现其身，即以天华，散诸菩萨、大弟子上。华至诸菩萨，即皆堕落，至大弟子，便著不堕。一切弟子神力去华，不能令去。</p>
<p>尔时，天问舍利弗：​“何故去华？​”</p>
<p>答曰：​“此华不如法，是以去之。​”</p>
<p>天曰：​“<u>勿谓此华为不如法。所以者何？是华无所分别，仁者自生分别想耳</u>。若于佛法出家，有所分别，为不如法；若无所分别，是则如法。观诸菩萨华不著者，已断一切分别想故。譬如人畏时，非人得其便；如是弟子畏生死故，色声香味触得其便也；已离畏者，一切五欲无能为也。结习未尽，华著身耳；结习尽者，华不著也。​”</p>
<p>    </p>
<p>舍利弗言：​“天止此室，其已久如？​”</p>
<p>答曰：​“我止此室，如耆年解脱。​”</p>
<p>舍利弗言：​“止此久耶！”</p>
<p>天曰：​“耆年解脱，亦何如久？​”</p>
<p>舍利弗默然不答。</p>
<p>天曰：​“如何耆旧，大智而默？​”</p>
<p>答曰：​“解脱者，无所言说，故吾于是不知所云。​”</p>
<p>天曰：​“言说文字，皆解脱相。所以者何？解脱者，不内不外，不在两间。文字亦不内不外，不在两间。是故，舍利弗！无离文字说解脱也。所以者何？<u>一切诸法是解脱相</u>。​”</p>
<p>舍利弗言：​“不复以离淫怒痴为解脱乎？​”</p>
<p>天曰：​“<u>佛为增上慢人，说离淫怒痴为解脱耳；若无增上慢者，佛说淫怒痴性，即是解脱</u>。​”</p>
<p>舍利弗言：​“善哉！善哉！天女，汝何所得？以何为证？辩乃如是。​”</p>
<p>天曰：​“我无得无证，故辩如是。所以者何？<u>若有得有证者，则于佛法为增上慢</u>。​”</p>
<p>    </p>
<p>舍利弗问天：​“汝于三乘，为何志求？​”</p>
<p>天曰：​“<u>以声闻法化众生故，我为声闻；以因缘法化众生故，我为辟支佛；以大悲法化众生故，我为大乘</u>。舍利弗！如人入薝(zhān)蔔(bó)林，唯嗅薝蔔，不嗅余香。如是若入此室，但闻佛功德之香，不乐闻声闻、辟支佛功德香也。舍利弗！其有释、梵、四天王、诸天龙鬼神等，入此室者，闻斯上人讲说正法，皆乐佛功德之香，发心而出。舍利弗！吾止此室十有二年，初不闻说声闻、辟支佛法，但闻菩萨大慈大悲，不可思议诸佛之法。</p>
<p>“舍利弗！此室常现八未曾有难得之法。何等为八？此室常以金色光照，昼夜无异，不以日月所照为明，是为一未曾有难得之法；此室入者，不为诸垢之所恼也，是为二未曾有难得之法；此室常有释、梵、四天王、他方菩萨来会不绝，是为三未曾有难得之法；此室常说六波罗蜜、不退转法，是为四未曾有难得之法；此室常作天人第一之乐，弦出无量法化之声，是为五未曾有难得之法；此室有四大藏，众宝积满，周穷济乏，求得无尽，是为六未曾有难得之法；此室释迦牟尼佛、阿弥陀佛、阿蚽佛、宝德、宝炎、宝月、宝严、难胜、师子响、一切利成，如是等十方无量诸佛，是上人念时，即皆为来，广说诸佛秘要法藏，说已还去，是为七未曾有难得之法；此室一切诸天严饰宫殿，诸佛净土，皆于中现，是为八未曾有难得之法。舍利弗！此室常现八未曾有难得之法，谁有见斯不思议事，而复乐于声闻法乎？​”</p>
<p>    </p>
<p>舍利弗言：​“汝何以不转女身？​”</p>
<p>天曰：​“我从十二年来，求女人相了不可得，当何所转？譬如幻师化作幻女，若有人问：‘何以不转女身？’是人为正问不？​”</p>
<p>舍利弗言：​“不也。幻无定相，当何所转？​”</p>
<p>天曰：​“一切诸法，亦复如是，无有定相。云何乃问不转女身？​”</p>
<p>即时天女以神通力，变舍利弗，令如天女；天自化身，如舍利弗，而问言：​“何以不转女身？​”</p>
<p>舍利弗以天女像而答言：​“我今不知何转而变为女身。​”</p>
<p>天曰：​“舍利弗！若能转此女身，则一切女人亦当能转。如舍利弗，非女而现女身，一切女人，亦复如是，<u>虽现女身，而非女也</u>。是故，佛说一切诸法，非男非女。​”</p>
<p>即时，天女还摄神力，舍利弗身还复如故。</p>
<p>天问舍利弗：​“女身色相，今何所在？​”</p>
<p>舍利弗言：​“女身色相，无在无不在。​”</p>
<p>天曰：​“一切诸法，亦复如是，无在无不在。夫无在无不在者，佛所说也。​”</p>
<p>    </p>
<p>舍利弗问天：​“汝于此没，当生何所？​”</p>
<p>天曰：​“佛化所生，吾如彼生。​”</p>
<p>曰：​“佛化所生，非没生也。​”</p>
<p>天曰：​“众生犹然，无没生也。​”</p>
<p>舍利弗问天：​“汝久如当得阿耨多罗三藐三菩提？​”</p>
<p>天曰：​“如舍利弗还为凡夫，我乃当成阿耨多罗三藐三菩提。​”</p>
<p>舍利弗言：​“我作凡夫，无有是处。​”</p>
<p>天曰：​“我得阿耨多罗三藐三菩提，亦无是处。所以者何？菩提无住处，是故无有得者。​”</p>
<p>舍利弗言：​“今诸佛得阿耨多罗三藐三菩提，已得当得，如恒河沙，皆谓何乎？​”</p>
<p>天曰：​“皆以世俗文字数故，说有三世，非谓菩提有去来今。​”</p>
<p>天曰：​“舍利弗！汝得阿罗汉道耶？​”</p>
<p>曰：​“无所得故而得。​”</p>
<p>天曰：​“诸佛菩萨，亦复如是，无所得故而得。​”</p>
<p>尔时，维摩诘语舍利弗：​“是天女已曾供养九十二亿诸佛，已能游戏菩萨神通，所愿具足，得无生忍，住不退转；以本愿故，随意能现，教化众生。​”</p>
<hr>
<h3 id="佛道品第八"><a class="header" href="#佛道品第八">佛道品第八</a></h3>
<p>尔时，文殊师利问维摩诘言：​“菩萨云何通达佛道？​”</p>
<p>维摩诘言：​“<u>若菩萨行于非道，是为通达佛道</u>。​”</p>
<p>又问：​“云何菩萨行于非道？​”</p>
<p>答曰：​“若菩萨行五无间，而无恼恚；至于地狱，无诸罪垢；至于畜生，无有无明憍(jiāo)慢等过；至于饿鬼，而具足功德；行色、无色界道，不以为胜。<u>示行贪欲，离诸染著；示行瞋恚，于诸众生无有恚碍；示行愚痴，而以智慧调伏其心</u>。</p>
<p>“示行悭贪，而舍内外所有，不惜身命；示行毁禁，而安住净戒，乃至小罪，犹怀大惧；示行瞋恚，而常慈忍；示行懈怠，而勤修功德；示行乱意，而常念定；示行愚痴，而通达世间、出世间慧；示行谄伪，而善方便，随诸经义；示行憍慢，而于众生犹如桥梁；示行诸烦恼，而心常清净；<u>示入于魔，而顺佛智慧</u>，不随他教。</p>
<p>”示入声闻，而为众生说未闻法；示入辟支佛，而成就大悲，教化众生；示入贫穷，而有宝手，功德无尽；示入形残，而具诸相好，以自庄严；示入下贱，而生佛种性中，具诸功德；示入羸劣丑陋，而得那罗延身，一切众生之所乐见；示入老病，而永断病根，超越死畏；示有资生，而恒观无常，实无所贪；<u>示有妻妾婇女，而常远离五欲淤泥</u>；现于讷钝，而成就辩才，总持无失；示入邪济，而以正济度诸众生；现遍入诸道，而断其因缘；现于涅槃，而不断生死。文殊师利！菩萨能如是行于非道，是为通达佛道。​”</p>
<p>    </p>
<p>于是，维摩诘问文殊师利：​“何等为如来种？​”</p>
<p>文殊师利言：​“有身为种，无明有爱为种，贪恚痴为种，四颠倒为种，五盖为种，六入为种，七识处为种，八邪法为种，九恼处为种，十不善道为种。以要言之，<u>六十二见及一切烦恼，皆为佛种</u>。​”</p>
<p>曰：​“何谓也？​”</p>
<p>答曰：​“若见无为入正位者，不能复发阿耨多罗三藐三菩提心；譬如高原陆地，不生莲华，卑湿淤泥，乃生此华；如是见无为法入正位者，终不复能生于佛法；<u>烦恼泥中，乃有众生起佛法耳</u>！又如植种于空，终不得生！粪壤之地，乃能滋茂。如是入无为正位者，不生佛法；起于我见如须弥山，犹能发于阿耨多罗三藐三菩提心，生佛法矣！是故当知，一切烦恼，为如来种。譬如不下巨海，不能得无价宝珠。如是<u>不入烦恼大海，则不能得一切智宝</u>。​”</p>
<p>尔时，大迦叶叹言：​“善哉！善哉！文殊师利！快说此语。诚如所言，尘劳之俦(chóu)，为如来种；我等今者，不复堪任发阿耨多罗三藐三菩提心；乃至五无间罪，犹能发意生于佛法，而今我等永不能发？譬如根败之士，其于五欲不能复利。如是声闻诸结断者，于佛法中无所复益，永不志愿。是故文殊师利！凡夫于佛法有反复，而声闻无也。所以者何？凡夫闻佛法，能起无上道心，不断三宝。正使声闻终身闻佛法，力无畏等，永不能发无上道意。​”</p>
<p>    </p>
<p>尔时，会中有菩萨，名普现色身，问维摩诘言：​“居士！父母妻子，亲戚眷属，吏民知识，悉为是谁？奴婢僮仆，象马车乘，皆何所在？​”</p>
<p>于是维摩诘以偈答曰：​</p>
<pre><code>智度菩萨母，方便以为父；一切众导师，无不由是生。
法喜以为妻，慈悲心为女；善心诚实男，毕竟空寂舍。
弟子众尘劳，随意之所转；道品善知识，由是成正觉。
诸度法等侣，四摄为妓女；歌咏诵法言，以此为音乐。
总持之园苑，无漏法林树；觉意净妙华，解脱智慧果。
八解之浴池，定水湛然满；布以七净华，浴此无垢人。
象马五通驰，大乘以为车；调御以一心，游于八正路。
相具以严容，众好饰其姿；惭愧之上服，深心为华鬘。
富有七财宝，教授以滋息；如所说修行，回向为大利。
四禅为床座，从于净命生；多闻增智慧，以为自觉音。
甘露法之食，解脱味为浆；净心以澡浴，戒品为涂香。
摧灭烦恼贼，勇健无能踰；降伏四种魔，胜旛建道场。
虽知无起灭，示彼故有生；悉现诸国土，如日无不见。
供养于十方，无量亿如来；诸佛及己身，无有分别想。
虽知诸佛国，及与众生空；而常修净土，教化于群生。
诸有众生类，形声及威仪；无畏力菩萨，一时能尽现。
觉知众魔事，而示随其行；以善方便智，随意皆能现。
或示老病死，成就诸群生；了知如幻化，通达无有碍。
或现劫尽烧，天地皆洞然；众人有常想，照令知无常。
无数亿众生，俱来请菩萨；一时到其舍，化令向佛道。
经书禁咒术，工巧诸技艺；尽现行此事，饶益诸群生。
世间众道法，悉于中出家；因以解人惑，而不堕邪见。
或作日月天，梵王世界主；或时作地水，或复作风火。
劫中有疾疫，现作诸药草；若有服之者，除病消众毒。
劫中有饥馑，现身作饮食；先救彼饥渴，却以法语人。
劫中有刀兵，为之起慈悲；化彼诸众生，令住无诤地。
若有大战阵，立之以等力；菩萨现威势，降伏使和安。
一切国土中，诸有地狱处；辄往到于彼，勉济其苦恼。
一切国土中，畜生相食啖；皆现生于彼，为之作利益。
示受于五欲，亦复现行禅；令魔心愦乱，不能得其便。
火中生莲华，是可谓希有；在欲而行禅，希有亦如是。
或现作淫女，引诸好色者；先以欲钩牵，后令入佛智。
或为邑中主，或作商人导；国师及大臣，以祐利众生。
诸有贫穷者，现作无尽藏；因以劝导之，令发菩提心。
我心憍慢者，为现大力士；消伏诸贡高，令住无上道。
其有恐惧众，居前而慰安；先施以无畏，后令发道心。
或现离淫欲，为五通仙人；开导诸群生，令住戒忍慈。
见须供事者，现为作僮仆；既悦可其意，乃发以道心。
随彼之所须，得入于佛道；以善方便力，皆能给足之。
如是道无量，所行无有涯；智慧无边际，度脱无数众。
假令一切佛，于无数亿劫；赞叹其功德，犹尚不能尽。
谁闻如是法，不发菩提心；除彼不肖人，痴冥无智者。​
</code></pre>
<hr>
<h3 id="入不二法门品第九"><a class="header" href="#入不二法门品第九">入不二法门品第九</a></h3>
<p>时，维摩诘谓众菩萨言：​“诸仁者！云何菩萨入不二法门？各随所乐说之。​”</p>
<p>会中有菩萨名法自在，说言：​“诸仁者！<u>生灭为二。法本不生，今则无灭</u>；得此无生法忍，是为入不二法门。​”</p>
<p>德守菩萨曰：​“<u>我、我所为二。因有我故，便有我所，若无有我，则无我所</u>，是为入不二法门。​”</p>
<p>不眴(xuàn)菩萨曰：​“<u>受、不受为二。若法不受，则不可得，以不可得，故无取无舍</u>，无作无行，是为入不二法门。​”</p>
<p>德顶菩萨曰：​“<u>垢、净为二。见垢实性，则无净相</u>，顺于灭相，是为入不二法门。​”</p>
<p>善宿菩萨曰：​“<u>是动、是念为二。不动则无念，无念即无分别</u>，通达此者，是为入不二法门。​”</p>
<p>善眼菩萨曰：​“一相、无相为二。若知一相即是无相，亦不取无相，入于平等，是为入不二法门。​”</p>
<p>妙臂菩萨曰：​“菩萨心、声闻心为二。观心相空如幻化者，无菩萨心，无声闻心，是为入不二法门。​”</p>
<p>弗沙菩萨曰：​“善、不善为二。若不起善不善，入无相际而通达者，是为入不二法门。​”</p>
<p>师子菩萨曰：​“<u>罪、福为二。若达罪性，则与福无异</u>，以金刚慧决了此相，无缚无解者，是为入不二法门。​”</p>
<p>师子意菩萨曰：​“有漏、无漏为二。若得诸法等，则不起漏不漏想，不著于相，亦不住无相，是为入不二法门。​”</p>
<p>净解菩萨曰：​“<u>有为、无为为二。若离一切数，则心如虚空</u>，以清净慧无所碍者，是为入不二法门。​”</p>
<p>那罗延菩萨曰：​“世间、出世间为二。世间性空，即是出世间。于其中不入、不出、不溢、不散，是为入不二法门。​”</p>
<p>善意菩萨曰：​“生死、涅槃为二。若见生死性，则无生死，无缚无解，不生不灭，如是解者，是为入不二法门。​”</p>
<p>现见菩萨曰：​“尽、不尽为二。法若究竟，尽若不尽，皆是无尽相；无尽相即是空，空则无有尽不尽相。如是入者，是为入不二法门。​”</p>
<p>普守菩萨曰：​“我、无我为二。我尚不可得，非我何可得？见我实性者？不复起二，是为入不二法门。​”</p>
<p>电天菩萨曰：​“<u>明、无明为二。无明实性即是明</u>，明亦不可取，离一切数，于其中平等无二者，是为入不二法门。​”</p>
<p>喜见菩萨曰：​“色、色空为二。色即是空，非色灭空，色性自空。如是受想行识、识空为二，识即是空，非识灭空，识性自空，于其中而通达者，是为入不二法门。​”</p>
<p>明相菩萨曰：​“四种异、空种异为二。四种性即是空种性，如前际后际空，故中际亦空。若能如是知诸种性者，是为入不二法门。​”</p>
<p>妙意菩萨曰：​“<u>眼、色为二。若知眼性于色，不贪不恚不痴，是名寂灭</u>。如是耳声、鼻香、舌味、身触、意法为二，若知意性于法，不贪不恚不痴，是名寂灭，安住其中，是为入不二法门。​”</p>
<p>无尽意菩萨曰：​“布施、回向一切智为二。布施性即是回向一切智性，如是持戒、忍辱、精进、禅定、智慧、回向一切智为二。智慧性即是回向一切智性，于其中入一相者，是为入不二法门。​”</p>
<p>深慧菩萨曰：​“是空、是无相、是无作为二。空即无相，无相即无作；若空、无相、无作，则无心意识，于一解脱门即是三解脱门者，是为入不二法门。​”</p>
<p>寂根菩萨曰：​“佛、法、众为二。佛即是法，法即是众，是三宝皆无为相，与虚空等，一切法亦尔，能随此行者，是为入不二法门。​”</p>
<p>心无碍菩萨曰：​“身、身灭为二。身即是身灭，所以者何？见身实相者，不起见身及见灭身，身与灭身，无二无分别，于其中不惊不惧者，是为入不二法门。​”</p>
<p>上善菩萨曰：​“身口意善为二。是三业皆无作相，身无作相，即口无作相，口无作相，即意无作相；是三业无作相，即一切法无作相，能如是随无作慧者，是为入不二法门。​”</p>
<p>福田菩萨曰：​“福行、罪行、不动行为二。三行实性即是空，空则无福行、无罪行、无不动行，于此三行而不起者，是为入不二法门。​”</p>
<p>华严菩萨曰：​“<u>从我起二为二。见我实相者，不起二法</u>；若不住二法，则无有识，无所识者，是为入不二法门。​”</p>
<p>德藏菩萨曰：​“<u>有所得相为二。若无所得，则无取舍</u>，无取舍者，是为入不二法门。​”</p>
<p>月上菩萨曰：​“暗与明为二。无暗无明，则无有二，所以者何？如入灭受想定，无暗无明。一切法相亦复如是，于其中平等入者，是为入不二法门。​”</p>
<p>宝印手菩萨曰：​“乐涅槃、不乐世间为二。若不乐涅槃、不厌世间，则无有二，所以者何？若有缚，则有解，若本无缚，其谁求解？<u>无缚无解，则无乐厌</u>，是为入不二法门。​”</p>
<p>珠顶王菩萨曰：​“正道、邪道为二。住正道者，则不分别是邪是正，离此二者，是为入不二法门。​”</p>
<p>乐实菩萨曰：​“实、不实为二。实见者尚不见实，何况非实！所以者何？非肉眼所见，慧眼乃能见，而此慧眼，无见无不见，是为入不二法门。​”</p>
<p>如是诸菩萨各各说已。问文殊师利：​“何等是菩萨入不二法门？​”</p>
<p>文殊师利曰：​“如我意者，<u>于一切法，无言无说，无示无识，离诸问答，是为入不二法门</u>。​”</p>
<p>于是文殊师利问维摩诘：​“我等各自说已，仁者当说何等是菩萨入不二法门？​”</p>
<p>时维摩诘默然无言。</p>
<p>文殊师利叹曰：​“善哉！善哉！乃至无有文字语言，是真入不二法门。​”</p>
<p>说是入不二法门品时，于此众中，五千菩萨，皆入不二法门，得无生法忍。</p>
<hr>
<h3 id="香积佛品第十"><a class="header" href="#香积佛品第十">香积佛品第十</a></h3>
<p>于是舍利弗心念：日时欲至，此诸菩萨当于何食？</p>
<p>时维摩诘，知其意而语言：​“佛说八解脱，仁者受行，岂杂欲食而闻法乎？若欲食者，且待须臾，当令汝得未曾有食。​”</p>
<p>时维摩诘即入三昧，以神通力，示诸大众，上方界分过四十二恒河沙佛土，有国名众香，佛号香积，今现在。其国香气，比于十方诸佛世界人天之香，最为第一。彼土无有声闻辟支佛名，唯有清净大菩萨众，佛为说法，其界一切，皆以香作楼阁，经行香地，苑园皆香，其食香气，周流十方无量世界。时彼佛与诸菩萨，方共坐食，有诸天子皆号香严，悉发阿耨多罗三藐三菩提心，供养彼佛及诸菩萨，此诸大众莫不目见。</p>
<p>时维摩诘问众菩萨言：​“诸仁者！谁能致彼佛饭？​”</p>
<p>以文殊师利威神力故，咸皆默然。维摩诘言：​“仁此大众，无乃可耻？​”</p>
<p>文殊师利曰：​“如佛所言，勿轻未学。​”</p>
<p>    </p>
<p>于是，维摩诘不起于座，居众会前，化作菩萨，相好光明，威德殊胜，蔽于众会，而告之曰：​“汝往上方界分，度如四十二恒河沙佛土，有国名众香，佛号香积，与诸菩萨方共坐食。汝往到彼，如我辞曰：‘维摩诘稽首世尊足下！致敬无量，问讯起居，少病少恼，气力安不？愿得世尊所食之余，当于娑婆世界施作佛事，令此乐小法者得弘大道，亦使如来名声普闻。’”</p>
<p>时化菩萨即于会前，升于上方，举众皆见其去，到众香界，礼彼佛足，又闻其言：​“维摩诘稽首世尊足下！致敬无量，问讯起居，少病少恼，气力安不？愿得世尊所食之余，欲于娑婆世界施作佛事，使此乐小法者得弘大道，亦使如来名声普闻。​”</p>
<p>彼诸大士，见化菩萨，叹未曾有！今此上人，从何所来？娑婆世界，为在何许？云何名为乐小法者？即以问佛，佛告之曰：​“下方度如四十二恒河沙佛土，有世界名娑婆，佛号释迦牟尼，今现在。于五浊恶世，为乐小法众生敷演道教；彼有菩萨名维摩诘，住不可思议解脱，为诸菩萨说法，故遣化来，称扬我名，并赞此土，令彼菩萨增益功德。​”</p>
<p>彼菩萨言：​“其人何如？乃作是化，德力无畏，神足若斯！”</p>
<p>佛言：​“甚大！一切十方，皆遣化往，施作佛事，饶益众生。​”</p>
<p>于是香积如来，以众香钵，盛满香饭，与化菩萨。时彼九百万菩萨俱发声言：​“我欲诣娑婆世界供养释迦牟尼佛，并欲见维摩诘等诸菩萨众。​”</p>
<p>佛言：​“可往。摄汝身香，无令彼诸众生起惑著心。又当舍汝本形，勿使彼国求菩萨者，而自鄙耻。又汝于彼莫怀轻贱，而作碍想，所以者何？十方国土，皆如虚空。又诸佛为欲化诸乐小法者，不尽现其清净土耳！”</p>
<p>    </p>
<p>时化菩萨既受钵饭，与彼九百万菩萨俱，承佛威神，及维摩诘力，于彼世界，忽然不现，须臾之间，至维摩诘舍。时维摩诘即化作九百万师子之座，严好如前，诸菩萨皆坐其上。时化菩萨以满钵香饭与维摩诘，饭香普薰毗耶离城，及三千大千世界。</p>
<p>时毗耶离婆罗门、居士等，闻是香气，身意快然，叹未曾有！于是长者主月盖，从八万四千人。来入维摩诘舍，见其室中菩萨甚多，诸师子座，高广严好，皆大欢喜，礼众菩萨及大弟子，却住一面。诸地神虚空神及欲色界诸天，闻此香气，亦皆来入维摩诘舍。</p>
<p>时维摩诘，语舍利弗等诸大声闻：​“仁者可食，如来甘露味饭，大悲所熏，无以限意食之，使不销也。有异声闻念是饭少，而此大众人人当食？​”</p>
<p>化菩萨曰：​“勿以声闻小德小智，称量如来无量福慧！四海有竭，此饭无尽！使一切人食，抟若须弥，乃至一劫，犹不能尽，所以者何？无尽戒、定、智慧、解脱、解脱知见，功德具足者，所食之余，终不可尽，于是钵饭悉饱众会，犹故不儩(sì)。​”</p>
<p>其诸菩萨声闻天人，食此饭者，身安快乐，譬如一切乐庄严国诸菩萨也，又诸毛孔皆出妙香，亦如众香国土诸树之香。</p>
<p>    </p>
<p>尔时，维摩诘问众香菩萨：​“香积如来，以何说法？​”</p>
<p>彼菩萨曰：​“我土如来无文字说，但以众香令诸天人得入律行。菩萨各各坐香树下，闻斯妙香，即获一切德藏三昧，得是三昧者，菩萨所有功德皆悉具足。​”</p>
<p>彼诸菩萨问维摩诘：​“今世尊释迦牟尼，以何说法？​”</p>
<p>维摩诘言：​“<u>此土众生，刚强难化，故佛为说刚强之语以调伏之</u>。言是地狱、是畜生、是饿鬼、是诸难处、是愚人生处。是身邪行，是身邪行报；是口邪行，是口邪行报；是意邪行，是意邪行报；是杀生，是杀生报；是不与取，是不与取报；是邪淫，是邪淫报；是妄语，是妄语报；是两舌，是两舌报；是恶口，是恶口报；是无义语，是无义语报；是贪嫉，是贪嫉报；是嗔恼，是嗔恼报；是邪见，是邪见报；是悭吝，是悭吝报；是毁戒，是毁戒报；是嗔恚，是嗔恚报；是懈怠，是懈怠报；是乱意，是乱意报；是愚痴，是愚痴报；是结戒，是持戒，是犯戒；是应作，是不应作；是障碍，是不障碍；是得罪，是离罪；是净，是垢；是有漏，是无漏；是邪道，是正道；是有为，是无为；是世间，是涅槃。<u>以难化之人，心如猨猴，故以若干种法，制御其心，乃可调伏</u>。譬如象马，儱(lǒng)悷(lì)不调，加诸楚毒，乃至彻骨，然后调伏。如是刚强难化众生，故以一切苦切之言，乃可入律。​”</p>
<p>    </p>
<p>彼诸菩萨，闻说是已，皆曰：​“未曾有也！如世尊释迦牟尼佛，隐其无量自在之力，乃以贫所乐法，度脱众生；斯诸菩萨亦能劳谦，以无量大悲，生是佛土。​”</p>
<p>维摩诘言：​“此土菩萨于诸众生大悲坚固，诚如所言。然其一世饶益众生，多于彼国百千劫行。所以者何？此娑婆世界，有十事善法，诸余净土之所无有。何等为十？以布施摄贫穷，以净戒摄毁禁，以忍辱摄嗔恚，以精进摄懈怠，以禅定摄乱意，以智慧摄愚痴，说除难法度八难者，以大乘法度乐小乘者，以诸善根济无德者，常以四摄成就众生，是为十。​”</p>
<p>彼菩萨曰：​“菩萨成就几法？于此世界行无疮疣，生于净土。​”</p>
<p>维摩诘言：​“菩萨成就八法，于此世界行无疮疣，生于净土。何等为八？<u>饶益众生，而不望报；代一切众生受诸苦恼，所作功德尽以施之；等心众生，谦下无碍；于诸菩萨视之如佛；所未闻经，闻之不疑；不与声闻而相违背；不嫉彼供，不高己利，而于其中调伏其心；常省己过，不讼彼短，恒以一心求诸功德</u>，是为八法。​”</p>
<p>维摩诘、文殊师利于大众中说是法时，百千天人皆发阿耨多罗三藐三菩提心，十千菩萨得无生法忍。</p>
<hr>
<h3 id="菩萨行品第十一"><a class="header" href="#菩萨行品第十一">菩萨行品第十一</a></h3>
<p>是时，佛说法于庵罗树园，其地忽然广博严事，一切众会，皆作金色！阿难白佛言：​“世尊，以何因缘，有此瑞应？是处忽然广博严事，一切众会，皆作金色！”佛告阿难：​“是维摩诘、文殊师利，与诸大众恭敬围绕，发意欲来，故先为此瑞应。​”</p>
<p>于是维摩诘语文殊师利：​“可共见佛，与诸菩萨礼事供养。​”</p>
<p>文殊师利言：​“善哉，行矣！今正是时。​”</p>
<p>维摩诘即以神力，持诸大众并师子座，置于右掌，往诣佛所。到已著地，稽首佛足，右绕七匝，一心合掌，在一面立。其诸菩萨，即皆避座，稽首佛足，亦绕七匝，于一面立。诸大弟子、释、梵、四天王等，亦皆避座，稽首佛足，在一面立。于是世尊如法慰问诸菩萨已，各令复坐，即皆受教。</p>
<p>众坐已定，佛语舍利弗：​“汝见菩萨大士，自在神力之所为乎？​”</p>
<p>​“唯然已见。​”​</p>
<p>“于汝意云何？​”​</p>
<p>“世尊！我睹其为不可思议，非意所图，非度所测。​”</p>
<p>    </p>
<p>尔时，阿难白佛言：​“世尊！今所闻香，自昔未有，是为何香？​”</p>
<p>佛告阿难：​“是彼菩萨毛孔之香。​”</p>
<p>于是舍利弗语阿难言：​“我等毛孔亦出是香。​”</p>
<p>阿难言：​“此所从来？​”</p>
<p>曰：​“是长者维摩诘，从众香国，取佛余饭，于舍食者，一切毛孔皆香若此。​”</p>
<p>阿难问维摩诘：​“是香气住当久如？​”</p>
<p>维摩诘言：​“至此饭消。​”</p>
<p>曰：​“此饭久如当消？​”</p>
<p>曰：​“此饭势力至于七日，然后乃消。又阿难，若声闻人，未入正位，食此饭者，得入正位，然后乃消；已入正位，食此饭者，得心解脱，然后乃消；若未发大乘意，食此饭者，至发意乃消；已发意食此饭者，得无生忍，然后乃消；已得无生忍，食此饭者，至一生补处，然后乃消。譬如有药，名曰上味，其有服者，身诸毒灭，然后乃消。此饭如是，灭除一切诸烦恼毒，然后乃消。​”</p>
<p>    </p>
<p>阿难白佛言：​“未曾有也！世尊，如此香饭，能作佛事。​”</p>
<p>佛言：​“如是！如是！阿难，或有佛土，以佛光明而作佛事，有以诸菩萨而作佛事，有以佛所化人而作佛事，有以菩提树而作佛事，有以佛衣服卧具而作佛事，有以饭食而作佛事，有以园林台观而作佛事，有以三十二相、八十随形好而作佛事，有以佛身而作佛事，有以虚空而作佛事；众生应以此缘得入律行。</p>
<p>“有以梦、幻、影、响、镜中像、水中月、热时焰，如是等喻而作佛事。有以音声、语言、文字而作佛事。或有清净佛土、寂寞无言、无说无示、无识无作无为，而作佛事。如是，阿难！诸佛威仪进止，<u>诸所施为，无非佛事</u>。阿难！有此四魔，<u>八万四千诸烦恼门，而诸众生为之疲劳，诸佛即以此法而作佛事，是名入一切诸佛法门</u>。</p>
<p>“菩萨入此门者，若见一切净好佛土，不以为喜，不贪不高；若见一切不净佛土，不以为忧，不碍不没；但于诸佛生清净心，欢喜恭敬，未曾有也！<u>诸佛如来功德平等！为教化众生故，而现佛土不同</u>。阿难！汝见诸佛国土，地有若干，而虚空无若干也；如是见<u>诸佛色身有若干耳，其无碍慧无若干也</u>。阿难！诸佛色身、威相、种性、戒、定、智慧、解脱、解脱知见、力、无所畏、不共之法、大慈、大悲、威仪、所行，及其寿命、说法教化、成就众生、净佛国土、具诸佛法，悉皆同等。是故名为三藐三佛陀，名为多陀阿伽度，名为佛陀。</p>
<p>”阿难！若我广说此三句义，汝以劫寿，不能尽受；正使三千大千世界满中众生，皆如阿难多闻第一，得念总持，此诸人等，以劫之寿，亦不能受。如是，阿难！诸佛阿耨多罗三藐三菩提，无有限量，智慧辩才不可思议。​”</p>
<p>阿难白佛言：​“我从今已往，不敢自谓以为多闻。​”</p>
<p>佛告阿难：​“勿起退意！所以者何？我说汝于声闻中为最多闻，非谓菩萨。且止，阿难！其有智者，不应限度诸菩萨也。一切海渊尚可测量，菩萨禅定智慧，总持辩才，一切功德，不可量也。阿难！汝等舍置菩萨所行。是维摩诘一时所现神通之力，一切声闻、辟支佛，于百千劫尽力变化所不能作。​”</p>
<p>    </p>
<p>尔时，众香世界菩萨来者，合掌白佛言：​“世尊！我等初见此土，生下劣想，今自悔责，舍离是心。所以者何？诸佛方便，不可思议；为度众生故，随其所应，现佛国异。唯然，世尊！愿赐少法，还于彼土，当念如来。​”</p>
<p>佛告诸菩萨：​“有尽、无尽解脱法门，汝等当学。何谓为尽？谓有为法。何谓无尽？谓无为法。如菩萨者，<u>不尽有为，不住无为</u>。</p>
<p>“何谓不尽有为？谓<u>不离大慈，不舍大悲</u>；深发一切智心，而不忽忘；教化众生，终不厌倦；于四摄法，常念顺行；护持正法，不惜躯命；种诸善根，无有疲厌。志常安住，方便回向；求法不懈，说法无吝；勤供诸佛。故<u>入生死而无所畏；于诸荣辱，心无忧喜</u>；不轻未学，敬学如佛；堕烦恼者，令发正念，于远离乐，不以为贵；不著己乐，庆于彼乐。在诸禅定，如地狱想；于生死中，如园观想；见来求者，为善师想；舍诸所有，具一切智想；见毁戒人，起救护想；诸波罗蜜，为父母想；道品之法，为眷属想。发行善根，无有齐限；以诸净国严饰之事，成己佛土；行无限施，具足相好；除一切恶，净身口意。生死无数劫，意而有勇；闻佛无量德，志而不倦。<u>以智慧剑，破烦恼贼</u>；出阴界入，荷负众生，永使解脱。以大精进，摧伏魔军，常求无念实相智慧，于世间法，少欲知足；于出世间，求之无厌。而不舍世法；不坏威仪，而能随俗。起神通慧，引导众生，得念总持，所闻不忘。善别诸根，断众生疑；以乐说辩，演说无碍。净十善道，受天人福；修四无量，开梵天道。劝请说法，随喜赞善，得佛音声；身口意善，得佛威仪。深修善法，所行转胜；以大乘教，成菩萨僧；心无放逸，不失众善。行如此法，是名菩萨不尽有为。</p>
<p>“何谓菩萨不住无为？谓<u>修学空，不以空为证；修学无相、无作，不以无相、无作为证；修学无起，不以无起为证</u>。观于无常，而不厌善本；<u>观世间苦，而不恶生死</u>；观于无我，而诲人不倦；观于寂灭，而不永寂灭；观于远离，而身心修善；观无所归，而归趣善法；观于无生，而以生法荷负一切；观于无漏，而不断诸漏；观无所行，而以行法教化众生；<u>观于空无，而不舍大悲</u>；观正法位，而不随小乘；观诸法虚妄，无牢无人，无主无相，本愿未满，而不虚福德禅定智慧。修如此法，是名菩萨不住无为。</p>
<p>“又，具福德故，不住无为；具智慧故，不尽有为。大慈悲故，不住无为；满本愿故，不尽有为。集法药故，不住无为；随授药故，不尽有为。知众生病故，不住无为；灭众生病故，不尽有为。诸正士菩萨，已修此法，不尽有为，不住无为，是名尽、无尽解脱法门。汝等当学。​”</p>
<p>尔时，彼诸菩萨闻说是法，皆大欢喜，以众妙华，若干种色，若干种香，散遍三千大千世界，供养于佛，及此经法，并诸菩萨已，稽首佛足，叹未曾有，言：​“释迦牟尼佛，乃能于此善行方便。​”言已，忽然不现，还到彼国。</p>
<hr>
<h3 id="见阿閦佛品第十二"><a class="header" href="#见阿閦佛品第十二">见阿閦佛品第十二</a></h3>
<p>尔时，世尊问维摩诘：​“汝欲见如来，为以何等观如来乎？​”</p>
<p>维摩诘言：​“如自观身实相，观佛亦然。我观如来前际不来，后际不去，今则不住。不观色，不观色如，不观色性。不观受想行识，不观识如，不观识性，非四大起，同于虚空。六入无积，眼耳鼻舌身心已过；不在三界，三垢已离。顺三脱门，具足三明，与无明等。不一相，不异相，不自相，不他相，非无相，非取相。不此岸，不彼岸，不中流，而化众生。观于寂灭，亦不永灭。不此不彼；不以此，不以彼。不可以智知，不可以识识。</p>
<p>“无晦无明，无名无相，无强无弱，非净非秽。不在方，不离方；非有为，非无为。无示无说。不施不悭，不戒不犯，不忍不恚，不进不怠，不定不乱，不智不愚，不诚不欺，不来不去，不出不入，一切言语道断。</p>
<p>”非福田，非不福田；非应供养，非不应供养；非取非舍。非有相，非无相。同真际，等法性。不可称，不可量，过诸称量。非大非小，非见非闻，非觉非知，离众结缚。等诸智，同众生，于诸法无分别。一切无得无失，无浊无恼，无作无起，无生无灭。无畏无忧，无喜无厌。无已有，无当有，无今有。不可以一切言说分别显示。世尊！如来身为若此，作如是观。以斯观者，名为正观，若他观者，名为邪观。​”</p>
<p>    </p>
<p>尔时，舍利弗问维摩诘：​“汝于何没，而来生此？​”</p>
<p>维摩诘言：​“汝所得法有没生乎？​”</p>
<p>舍利弗言：​“无没生也。​”​</p>
<p>“若诸法无没生相，云何问言：‘汝于何没？而来生此？’于意云何？譬如幻师，幻作男女，宁没生耶？​”</p>
<p>舍利弗言：​“无没生也。汝岂不闻佛说诸法如幻相乎？​”</p>
<p>答曰：​“如是！若一切法如幻相者！云何问言：‘汝于何没？而来生此？’舍利弗！没者为虚诳法，败坏之相；生者为虚诳法，相续之相。菩萨虽没，不尽善本；虽生，不长诸恶。​”</p>
<p>    </p>
<p>是时，佛告舍利弗：​“有国名妙喜，佛号无动。是维摩诘于彼国没，而来生此。​”</p>
<p>舍利弗言：​“未曾有也！世尊，是人乃能舍清净土，而来乐此多怒害处。​”</p>
<p>维摩诘语舍利弗：​“于意云何？日光出时与冥合乎？​”</p>
<p>答言：​“不也。日光出时，则无众冥。​”</p>
<p>维摩诘言：​“夫日何故行阎浮提？​”</p>
<p>答曰：​“欲以明照，为之除冥。​”</p>
<p>维摩诘言：​“<u>菩萨如是，虽生不净佛土，为化众生故，不与愚暗而共合也，但灭众生烦恼暗耳</u>！”</p>
<p>    </p>
<p>是时，大众渴仰，欲见妙喜世界无动如来，及其菩萨、声闻之众。佛知一切众会所念，告维摩诘言：​“善男子！为此众会，现妙喜国无动如来，及诸菩萨、声闻之众，众皆欲见。​”</p>
<p>于是维摩诘心念：吾当不起于座，接妙喜国，铁围山川、溪谷江河、大海泉源、须弥诸山，及日月星宿、天龙鬼神、梵天等宫，并诸菩萨、声闻之众，城邑聚落、男女大小，乃至无动如来，及菩提树、诸妙莲华，能于十方作佛事者。三道宝阶从阎浮提，至忉利天，以此宝阶，诸天来下，悉为礼敬无动如来，听受经法。阎浮提人，亦登其阶，上升忉利，见彼诸天。妙喜世界，成就如是无量功德，上至阿迦尼吒天，下至水际；以右手断取，如陶家轮，入此世界，犹得华鬘，示一切众。</p>
<p>作是念已，入于三昧，现神通力，以其右手断取妙喜世界，置于此土。彼得神通菩萨及声闻众，并余天人，俱发声言：​“唯然！世尊！谁取我去？愿见救护！”</p>
<p>无动佛言：​“非我所为，是维摩诘神力所作。​”</p>
<p>其余未得神通者，不觉不知己之所往。</p>
<p>妙喜世界虽入此土，而不增减；于是世界亦不迫隘，如本无异。</p>
<p>尔时，释迦牟尼佛告诸大众：​“汝等且观妙喜世界，无动如来！其国严饰，菩萨行净，弟子清白。​”</p>
<p>皆曰：​“唯然！已见。​”</p>
<p>现此妙喜国时，娑婆世界十四那由他人，发阿耨多罗三藐三菩提心，皆愿生于妙喜佛土。释迦牟尼佛即记之曰：​“当生彼国。​”</p>
<p>时妙喜世界，于此国土，所应饶益，其事讫已，还复本处，举众皆见。</p>
<p>    </p>
<p>佛告舍利弗：​“汝见此妙喜世界，及无动佛不？​”</p>
<p>“唯然，已见。世尊！愿使一切众生得清净土，如无动佛；获神通力，如维摩诘。世尊！我等快得善利，得见是人，亲近供养。其诸众生，若今现在，若佛灭后，闻此经者，亦得善利；况复闻已，信解受持，读诵解说，如法修行！若有手得是经典者，便为已得法宝之藏；若有读诵解释其义，如说修行，则为诸佛之所护念；其有供养如是人者，当知即为供养于佛；其有书持此经卷者，当知其室，即有如来；若闻是经，能随喜者，斯人则为趣一切智；若能信解此经，乃至一四句偈，为他说者，当知此人，即是受阿耨多罗三藐三菩提记。​”</p>
<hr>
<h3 id="法供养品第十三"><a class="header" href="#法供养品第十三">法供养品第十三</a></h3>
<p>尔时，释提桓因于大众中，白佛言：​“世尊！我虽从佛及文殊师利，闻百千经，未曾闻此不可思议、自在神通、决定实相经典。如我解佛所说义趣，若有众生闻此经法，信解、受持、读诵之者，必得是法不疑，何况如说修行！斯人则为闭众恶趣，开诸善门，常为诸佛之所护念，降伏外学，摧灭魔怨，修治菩提，安处道场，履践如来所行之迹。世尊！若有受持、读诵，如说修行者，我当与诸眷属供养给事；所在聚落、城邑、山林、旷野，有是经处，我亦与诸眷属，听受法故，共到其所。其未信者，当令生信；其已信者，当为作护。​”</p>
<p>佛言：​“善哉！善哉！天帝，如汝所说，吾助尔喜。此经广说过去、未来、现在诸佛，不可思议阿耨多罗三藐三菩提。是故，天帝！若善男子、善女人，受持、读诵、供养是经者，则为供养去、来、今佛。天帝！正使三千大千世界，如来满中，譬如甘蔗、竹苇、稻麻、丛林，若有善男子、善女人，或以一劫，或减一劫，恭敬尊重，赞叹供养，奉诸所安，至诸佛灭后，以一一全身舍利，起七宝塔，纵广一四天下，高至梵天，表刹庄严，以一切华香璎珞，幢幡妓乐，微妙第一，若一劫，若减一劫，而供养之。天帝！于意云何？其人植福宁为多不？​”</p>
<p>释提桓因言：​“甚多，世尊！彼之福德，若以百千亿劫，说不能尽。​”</p>
<p>佛告天帝：​“当知是善男子、善女人，闻是不可思议解脱经典，信解，受持，读诵，修行，福多于彼。所以者何？诸佛菩提，皆从此生。菩提之相，不可限量，以是因缘，福不可量。​”</p>
<p>佛告天帝：​“过去无量阿僧祇劫时，世有佛，号曰药王如来、应供、正遍知、明行足、善逝、世间解、无上士、调御丈夫、天人师、佛、世尊。世界名大庄严，劫名庄严。佛寿二十小劫，其声闻僧三十六亿那由他，菩萨僧有十二亿。天帝！是时有转轮圣王，名曰宝盖，七宝具足，主四天下。王有千子，端正勇健，能伏怨敌。尔时，宝盖与其眷属，供养药王如来，施诸所安，至满五劫。过五劫已，告其千子：‘汝等亦当如我，以深心供养于佛。’于是千子受父王命，供养药王如来，复满五劫，一切施安。其王一子，名曰月盖，独坐思惟：宁有供养，殊过此者？以佛神力，空中有天曰：‘善男子！法之供养，胜诸供养。’即问：​“何谓法之供养？​”天曰：‘汝可往问药王如来，当广为汝说法之供养。’</p>
<p>“即时月盖王子，行诣药王如来，稽首佛足，却住一面，白佛言：‘世尊！诸供养中，法供养胜。云何名为法之供养？’佛言：‘善男子，法供养者，诸佛所说深经，一切世间难信难受，微妙难见，清净无染，非但分别思惟之所能得。菩萨法藏所摄，陀罗尼印印之，至不退转，成就六度，善分别义，顺菩提法，众经之上。入大慈悲，离众魔事，及诸邪见；<u>顺因缘法，无我、无人、无众生、无寿命，空、无相、无作、无起</u>；能令众生坐于道场，而转法轮；诸天、龙神、乾闼婆等，所共叹誉；能令众生入佛法藏，摄诸贤圣一切智慧，说众菩萨所行之道；依于诸法实相之义，明宣无常、苦、空、无我、寂灭之法；能救一切毁禁众生；诸魔外道及贪著者，能使怖畏；诸佛贤圣，所共称叹；背生死苦，示涅槃乐；十方三世，诸佛所说。若闻如是等经，信解、受持、读诵，以方便力，为诸众生分别解说，显示分明，守护法故，是名法之供养。又于诸法如说修行，<u>随顺十二因缘，离诸邪见，得无生忍，决定无我，无有众生，而于因缘果报，无违无诤，离诸我所</u>；<u>依于义，不依语；依于智，不依识；依了义经，不依不了义经；依于法，不依人</u>；随顺法相，无所入，无所归；无明毕竟灭故，诸行亦毕竟灭，乃至生毕竟灭故，老死亦毕竟灭。作如是观，十二因缘，无有尽相，不复起相，是名最上法之供养。’”</p>
<p>佛告天帝：​“王子月盖，从药王佛闻如是法，得柔顺忍，即解宝衣严身之具，以供养佛，白佛言：‘世尊！如来灭后，我当行法供养，守护正法，愿以威神加哀建立，令我得降伏魔怨，修菩萨行。’佛知其深心所念，而记之曰：‘汝于末后，守护法城。’天帝！时王子月盖，见法清净，闻佛授记，以信出家，修习善法，精进不久，得五神通，具菩萨道，得陀罗尼，无断辩才。于佛灭后，以其所得神通、总持、辩才之力，满十小劫，药王如来所转法轮，随而分布。月盖比丘，以守护法，勤行精进，即于此身，化百万亿人，于阿耨多罗三藐三菩提，立不退转；十四那由他人，深发声闻、辟支佛心；无量众生，得生天上。天帝！时王宝盖，岂异人乎？今现得佛，号宝焰如来。其王千子，即贤劫中千佛是也。从迦罗鸠孙驮为始得佛，最后如来，号曰楼至。月盖比丘，则我身是。如是，天帝！当知此要，以法供养，于诸供养为上为最，第一无比。是故，天帝！当以法之供养，供养于佛。​”</p>
<hr>
<h3 id="嘱累品第十四"><a class="header" href="#嘱累品第十四">嘱累品第十四</a></h3>
<p>于是，佛告弥勒菩萨言：​“弥勒！我今以是无量亿阿僧祇劫，所集阿耨多罗三藐三菩提法付嘱于汝。如是辈经，于佛灭后末世之中，汝等当以神力，广宣流布于阎浮提，无令断绝。所以者何？未来世中，当有善男子善女人，及天龙鬼神乾闼婆罗刹等，发阿耨多罗三藐三菩提心，乐于大法；若使不闻如是等经，则失善利。如此辈人，闻是等经，必多信乐，发希有心，当以顶受，随诸众生所应得利，而为广说。</p>
<p>”弥勒当知，菩萨有二相。何谓为二？一者好于杂句文饰之事。二者不畏深义如实能入。若好杂句文饰事者，当知是为新学菩萨；若于如是无染无著甚深经典，无有恐畏，能入其中，闻已心净，受持读诵，如说修行，当知是为久修道行。</p>
<p>“弥勒！复有二法，名新学者，不能决定于甚深法。何等为二？一者所未闻深经，闻之惊怖生疑，不能随顺，毁谤不信，而作是言：我初不闻，从何所来？二者若有护持解说如是深经者，不肯亲近、供养、恭敬，或时于中说其过恶。有此二法，当知是为新学菩萨，为自毁伤。不能于深法中，调伏其心。</p>
<p>”弥勒！复有二法，菩萨虽信解深法，犹自毁伤，而不能得无生法忍。何等为二？一者轻慢新学菩萨，而不教诲；二者虽信解深法，而取相分别，是为二法。​”</p>
<p>弥勒菩萨闻说是已，白佛言：​“世尊！未曾有也。如佛所说，我当远离如斯之恶，奉持如来无数阿僧祇劫，所集阿耨多罗三藐三菩提法。若未来世，善男子善女人，求大乘者，当令手得如是等经，与其念力，使受持读诵，为他广说。世尊！若后末世，有能受持读诵，为他说者，当知皆是弥勒神力之所建立。​”</p>
<p>佛言：​“善哉！善哉！弥勒！如汝所说，佛助尔喜。​”</p>
<p>于是一切菩萨，合掌白佛：​“我等亦于如来灭后，十方国土，广宣流布阿耨多罗三藐三菩提法，复当开导诸说法者，令得是经。​”</p>
<p>尔时，四天王白佛言：​“世尊！在在处处，城邑聚落，山林旷野，有是经卷，读诵解说者，我当率诸官属，为听法故，往诣其所，拥护其人，面百由旬，令无伺求得其便者。​”</p>
<p>是时，佛告阿难：​“受持是经，广宣流布。​”</p>
<p>阿难言：​“唯然！我已受持要者。世尊！当何名斯经？​”</p>
<p>佛言：​“阿难！是经名为《维摩诘所说》，亦名《不可思议解脱法门》，如是受持。​”</p>
<p>佛说是经已，长者维摩诘、文殊师利、舍利弗、阿难等，及诸天、人、阿修罗，一切大众，闻佛所说，皆大欢喜，信受奉行。</p>
<div style="break-before: page; page-break-before: always;"></div>
<h1 id="核心内容"><a class="header" href="#核心内容">核心内容</a></h1>
<h3 id="第子品"><a class="header" href="#第子品">第子品</a></h3>
<div class="table-wrapper">
<table>
<thead>
<tr><th>弟子</th><th>核心内容</th><th>说明</th></tr>
</thead>
<tbody>
<tr><td>舍利弗</td><td>宴坐：<br />- 不于三界现身意<br />- 不起灭定而现诸威仪<br />- 不舍道法而现凡夫事<br />- 心不住内亦不在外<br />- 于诸见不动，而修行三十七道品<br />- 不断烦恼而入涅槃</td><td>形式不重要，行住坐卧中，皆可宴座。如六祖所言“外离相为禅，内不乱为定”</td></tr>
<tr><td>大目犍连</td><td>夫说法者，当如法说：<br />法无四相(众生、我、寿命、人)<br />法不可得，离一切相；<br />法无动摇、无来无去；</td><td>对《金刚经》“无法可说”的解释，对“法相”的超越<br />“法相如是，岂可说乎？夫说法者，无说无示；其听法者，无闻无得”</td></tr>
<tr><td>大迦叶</td><td>应次行乞食修平等法；</td><td>通过乞食之行，修平等法，习空观。</td></tr>
<tr><td></td><td></td><td></td></tr>
<tr><td></td><td></td><td></td></tr>
<tr><td></td><td></td><td></td></tr>
<tr><td></td><td></td><td></td></tr>
<tr><td></td><td></td><td></td></tr>
<tr><td></td><td></td><td></td></tr>
<tr><td></td><td></td><td></td></tr>
</tbody>
</table>
</div>
<h3 id="菩萨品"><a class="header" href="#菩萨品">菩萨品</a></h3>
<div class="table-wrapper">
<table>
<thead>
<tr><th>菩萨</th><th>核心内容</th><th>说明</th></tr>
</thead>
<tbody>
<tr><td>弥勒菩萨</td><td></td><td>佛与众生无二无别。</td></tr>
<tr><td>光严童子</td><td>直心、深心、菩提心、发行是道道场；<br />六度是道场；<br />慈悲喜舍是道场；<br /><br />三十七道品、四圣谛是道场……；</td><td>一切有为法皆是道场，烦恼即菩提。<br />修行即修心；</td></tr>
<tr><td></td><td></td><td></td></tr>
<tr><td>长者子善德</td><td>布施应以法布施为上。<br /></td><td></td></tr>
<tr><td></td><td></td><td></td></tr>
</tbody>
</table>
</div>
<div style="break-before: page; page-break-before: always;"></div>
<h1 id="楞伽经"><a class="header" href="#楞伽经">楞伽经</a></h1>
<p><em>唐 · 实叉难陀版本</em></p>
<h3 id="罗婆那王劝请品第一"><a class="header" href="#罗婆那王劝请品第一">罗婆那王劝请品第一</a></h3>
<p>如是我闻，一时佛住大海滨摩罗耶山顶楞伽城中，与大比丘众及大菩萨众俱。其诸菩萨摩诃萨悉已通达五法三性，诸识无我，善知境界自心现义，游戏无量自在三昧神通诸力，随众生心现种种形，方便调伏，一切诸佛手灌其顶。皆从种种诸佛国土而来此会，大慧菩萨摩诃萨为其上首。</p>
<p>尔时，世尊于海龙王宫说法，过七日已，从大海出，有无量亿梵、释、护世诸天龙等，奉迎于佛。尔时如来，举目观见摩罗耶山楞伽大城，即便微笑而作是言：昔诸如来应正等觉皆于此城说自所得圣智证法，非诸外道臆度邪见及以二乘修行境界，我今亦当为罗婆那王开示此法。</p>
<p>尔时，罗婆那夜叉王以佛神力，闻佛言音，遥知如来从龙宫出，梵、释、护世天龙围绕。见海波浪，观其众会，藏识大海境界风动，转识浪起，发欢喜心，于其城中高声唱言：我当诣佛请入此城，令我及与诸天世人，于长夜中，得大饶益。作是语已，即与眷属乘花宫殿，往世尊所。到已，下殿右绕三匝，作众伎乐，供养如来，所持乐器，皆是大青因陀宝，琉璃等宝，以为间错，无价上衣，而用缠裹，其声美妙，音节相和。于中说偈而赞佛曰：</p>
<blockquote>
<p>心自性法藏，无我离见垢；</p>
<p>证智之所知，愿佛为宣说。</p>
<p>善法集为身，证智常安乐；</p>
<p>变化自在者，愿入楞伽城。</p>
<p>过去佛菩萨，皆曾住此城；</p>
<p>此诸夜叉众，一心愿听法。</p>
</blockquote>
<p>尔时，罗婆那王以都吒迦音歌赞佛已，复以歌声而说颂言：</p>
<blockquote>
<p>世尊于七日，住摩竭海中；</p>
<p>然后出龙宫，安详升此岸。</p>
<p>我与诸采女，及夜叉眷属，</p>
<p>输迦娑剌那，众中聪慧者，</p>
<p>悉以其神力，往诣如来所。</p>
<p>各下花宫殿，礼敬世所尊；</p>
<p>复以佛威神，对佛称己名。</p>
<p>我是罗刹王，十首罗婆那；</p>
<p>今来诣佛所，愿佛摄受我；</p>
<p>及楞伽城中，所有诸众生。</p>
<p>过去无量佛，咸升宝山顶；</p>
<p>住楞伽城中，说自所证法。</p>
<p>世尊亦应尔，住彼宝严山；</p>
<p>菩萨众围绕，演说清净法。</p>
<p>我等于今日，及住楞伽众；</p>
<p>一心共欲闻，离言自证法。</p>
<p>我念去来世，所有无量佛；</p>
<p>菩萨共围绕，演说《楞伽经》​。</p>
<p>此入楞伽典，昔佛所称赞；</p>
<p>愿佛同往尊，亦为众开演。</p>
<p>请佛为哀愍，无量夜叉众；</p>
<p>入彼宝严城，说此妙法门。</p>
</blockquote>
<p>尔时，世尊闻是语已，即告之言：夜叉王，过去世中诸大导师，咸哀愍汝劝请，诣宝山中，说自证法，未来诸佛，亦复如是。此是修行甚深观行现法乐者之所住处，我及诸菩萨哀愍汝，故受汝所请。作是语已，默然而住。</p>
<p>时罗婆那王即以所乘妙花宫殿奉施于佛，佛坐其上，王及诸菩萨前后导从，无量采女歌咏赞叹，供养于佛，往诣彼城。到彼城已，罗婆那王及诸眷属，复作种种上妙供养；夜叉众中童男童女，以宝罗网，供养于佛；罗婆那王施宝璎珞，奉佛菩萨，以挂其颈。尔时，世尊及诸菩萨受供养已，各为略说自证境界甚深之法。时罗婆那王并其眷属，复更供养大慧菩萨，而劝请言：</p>
<blockquote>
<p>我今诸大士，奉问于世尊；</p>
<p>一切诸如来，自证智境界。</p>
<p>我与夜叉众，及此诸菩萨；</p>
<p>一心愿欲闻，是故咸劝请。</p>
<p>汝是修行者，言论中最胜；</p>
<p>是故生尊敬，劝汝请问法。</p>
<p>自证清净法，究竟入佛地；</p>
<p>离外道二乘，一切诸过失。</p>
</blockquote>
<p>    </p>
<p>尔时，世尊以神通力，于彼山中复更化作无量宝山，悉以诸天百千万亿妙宝严饰。一一山上，皆现佛身，一一佛前，皆有罗婆那王及其众会，十方所有一切国土，皆于中现。一一国中，悉有如来，一一佛前，咸有罗婆那王并其眷属，楞伽大城阿输迦园，如是庄严，等无有异。一一皆有大慧菩萨，而与请问，佛为开示自证智境。以百千妙音说此经已，佛及诸菩萨皆于空中隐而不现。</p>
<p>罗婆那王唯自见身住本宫中，作是思维：向者是谁？谁听其说？所见何物？是谁能见？佛及国城众宝山林，如是等物，今何所在？为梦所作？为幻所成？为复犹如乾闼婆城？为翳所见？为炎所惑？为如梦中石女生子？为如烟焰旋火轮耶？复更思维：一切诸法性皆如是，唯是自心分别境界，凡夫迷惑，不能解了。<u>无有能见，亦无所见，无有能说，亦无所说。见佛闻法皆是分别，如向所见不能见佛，不起分别是则能见</u>。</p>
<p>时楞伽王寻即开悟，<u>离诸杂染，证唯自心，住无分别</u>。往昔所种善根力故，一切法得如实见，不随他悟，能以自智善巧观察，永离一切臆度邪解，住大修行，为修行师，现种种身，善达方便，巧知诸地上精进相，<u>常乐远离心意意识</u>，断三相续见，离外道执着，内自觉悟，入如来藏，趣于佛地。</p>
<p>闻虚空中，及宫殿内咸出声言：善哉！大王，如汝所学，诸修行者应如是学，应如是见一切如来，应如是见一切诸法，若异见者，则是断见。汝应永离心意意识，应勤观察一切诸法，应修内行，莫着外见，莫堕二乘及以外道所修句义，所见境界，所应得诸三昧法。汝不应乐戏论谈笑，汝不应起围陀诸见，亦不应着王位自在，亦不应住六定等中，若能如是，即是如实修行者行。能摧他论，能破恶见，能舍一切我见执着，能以妙慧转所依识，能修菩萨大乘之道，能入如来自证之地。汝应如是勤加修学，令所得法转更清净，善修三昧三摩钵底，莫着二乘外道境界，以为胜乐，如凡修者之所分别。外道执着我，见有我相及实求那而生取着；二乘见有无明缘行，于性空中乱想分别。楞伽王，此法殊胜，是大乘道，能令成就自证圣智，于诸有中受上妙生。楞伽王，此大乘行，<u>破无明翳，灭识波浪</u>，不堕外道诸邪行中。楞伽王，外道行者执着于我，作诸异论，不能演说离执着见识性二义。善哉！楞伽王，汝先见佛思维此义，如是思维，乃是见佛。</p>
<p>尔时，罗婆那王复作是念，愿我更得奉见如来，如来世尊于观自在，离外道法，能说自证圣智境界，超诸应化所应作事，住如来定，入三昧乐，是故说名大观行师，亦复名为大哀愍者，能烧烦恼分别薪尽，诸佛子众所共围绕，普入一切众生心中，遍一切处，具一切智，永离一切分别事相。我今愿得重见如来大神通力，以得见故，未得者得，已得不退，离诸分别，住三昧乐，增长满足如来智地。</p>
<p>    </p>
<p>尔时，世尊知楞伽王即当证悟无生法忍，为哀愍故，便现其身，令所化事还复如本。时十头王见所曾睹，无量山城悉宝庄严，一一城中皆有如来应正等觉，三十二相以严其身，自见其身遍诸佛前，悉有大慧、夜叉围绕，说自证智所行之法，亦见十方诸佛国土，如是等事悉无有别。</p>
<p>尔时，世尊普观众会，以慧眼观，非肉眼观，如师子王奋迅回盼，欣然大笑，于其眉间、髀胁、腰颈及以肩臂德字之中，一一毛孔皆放无量妙色光明，如虹拖晖，如日舒光，亦如劫火猛焰炽然。时虚空中梵释四天，遥见如来坐如须弥，楞伽山顶，欣然大笑。尔时，诸菩萨及诸天众咸作是念：如来世尊于法自在，何因缘故欣然大笑？身放光明，默然不动，住自证境，入三昧乐，如师子王，周回顾视，观罗婆那，念如实法。</p>
<p>尔时，大慧菩萨摩诃萨先受罗婆那王请，复知菩萨众会之心，及观未来一切众生，皆悉乐着语言文字，随言取义，而生迷惑，执取二乘外道之行，或作是念：世尊已离诸识境界，何因缘故欣然大笑？</p>
<p>为断彼疑而问于佛，佛即告言：善哉！大慧，善哉！大慧，汝观世间愍诸众生，于三世中恶见所缠，欲令开悟而问于我。诸智慧人，为利自他，能作是问。大慧，此楞伽王曾问过去一切如来应正等觉，二种之义，今亦欲问，未来亦尔。此二种义差别之相，一切二乘及诸外道皆不能测。</p>
<p>尔时，如来知楞伽王欲问此义，而告之曰：楞伽王，汝欲问我，宜应速问，我当为汝分别解释，满汝所愿，令汝欢喜，能以智慧思维观察，离诸分别，善知诸地，修习对治，证真实义，入三昧乐，为诸如来之所摄受，住奢摩他乐，远离二乘三昧过失，住于不动善慧法云菩萨之地，能如实知诸法无我。</p>
<p>    </p>
<p>尔时，楞伽王蒙佛许已，即于清净光明如大莲华宝山顶上，从座而起，诸采女众之所围绕，化作无量种种色花，种种色香、末香、涂香，幢幡、幰盖、冠佩、璎珞，及余世间未曾见闻种种胜妙庄严之具；又复化作欲界所有种种无量诸音乐器，过诸天龙乾闼婆等一切世间之所有者；又复化作十方佛土昔所曾见诸音乐器；又复化作大宝罗网遍覆一切佛菩萨上；复现种种上妙衣服，建立幢幡以为供养。作是事已，即升虚空，高七多罗树。于虚空中复雨种种诸供养云，作诸音乐，从空而下。</p>
<p>即坐第二日电光明如大莲花宝山顶上，欢喜恭敬而作是言：我今欲问如来二义，如是二义我已曾问过去如来应正等觉，彼佛世尊已为我说，我今亦欲问于是义，唯愿如来为我宣说。世尊，变化如来说，此二义非根本佛，根本佛说三昧乐境，不说虚妄分别所行。善哉！世尊于法自在，唯愿哀愍，说此二义，一切佛子心皆乐闻。</p>
<p>尔时，世尊告彼王言：汝应问，我当为汝说。</p>
<p>时夜叉王更着种种宝冠璎珞，诸庄严具以严其身，而作是言：如来常说，法尚应舍，何况非法？云何得舍此二种法？何者是法？何者非法？法若应舍，云何有二？有二即堕分别相中，有体无体，是实非实，如是一切皆是分别，不能了知阿赖耶识无差别相，如毛轮住非净智境，法性如是，云何可舍？</p>
<p>尔时，佛告楞伽王言：楞伽王，汝岂不见瓶等败坏之法？凡夫于中妄生分别，汝今何故不如是知法与非法差别之相？此是凡夫之所分别，非证智见。凡夫堕在种种相中，非诸证者。楞伽王，如烧宫殿、园林，见种种焰，火性是一，所出光焰，由薪力故，长短大小各各差别，汝今云何不如是知法与非法差别之相？</p>
<p>楞伽王，如一种子，生芽、茎、枝叶及以花果无量差别。外法如是，内法亦然。谓<u>无明为缘，生蕴界处一切诸法</u>，于三界中，受诸趣生，有苦乐、好丑、语默、行止各各差别；<u>又如诸识，相虽是一，堕于境界，有上、中、下、染净、善恶种种差别</u>。楞伽王，非但如上法有差别，诸修行者修观行时，自智所行亦复见有差别之相，况法与非法而无种种差别分别？楞伽王，法与非法差别相者，当知悉是相分别故。</p>
<p>楞伽王，何者是法？所谓二乘及诸外道，虚妄分别说有实等为诸法因。如是等法应舍应离，不应于中分别取相。<u>见自心法性，则无执着</u>。瓶等诸物凡愚所取本无有体，诸观行人以毗钵舍那如实观察，名舍诸法。楞伽王，何者是非法？<u>所谓诸法无性无相，永离分别，如实见者，若有若无，如是境界彼皆不起，是名舍非法</u>。复有非法，所谓兔角、石女儿等，皆无性相，不可分别，但堕世俗，说有名字，非如瓶等，而可取着，以彼非是识之所取，如是分别，亦应舍离。是名舍法与舍非法。</p>
<p>楞伽王，汝先所问，我已说竟。楞伽王，汝言我于过去诸如来所已问是义，彼诸如来已为我说。楞伽王，汝言过去但是分别，未来亦然。我亦同彼。楞伽王，彼诸佛法，皆离分别，已出一切分别戏论，非如色相，唯智能证。为令众生得安乐故，而演说法。以无相智，说名如来，是故<u>如来以智为体，智为身故，不可分别，不可以所分别，不可以我、人、众生分别</u>。何故不能分别？以意识因境界起取色形相，是故离能分别，亦离所分别。楞伽王，譬如壁上彩画众生，无有觉知，世间众生悉亦如是，无业无报，诸法亦然，无闻无说。</p>
<p>楞伽王，世间众生犹如变化，凡夫外道不能了达。楞伽王，能如是见，名为正见，若他见者名分别见，由分别故，取着于二。楞伽王，譬如有人于水镜中自见其像，于灯月中自见其影，于山谷中自闻其响，便生分别，而起取着，此亦如是。法与非法唯是分别，由分别故，不能舍离，但更增长，一切虚妄，不得寂灭。寂灭者，所谓一缘，一缘者是最胜三昧，从此能生自证圣智，以如来藏而为境界。</p>
<p>    </p>
<hr>
<h3 id="集一切法品第二-一"><a class="header" href="#集一切法品第二-一">集一切法品第二 (一)</a></h3>
<p>尔时，大慧菩萨摩诃萨与摩帝菩萨俱游一切诸佛国土，承佛神力，从座而起，偏袒右肩，右膝着地，向佛合掌曲躬恭敬而说颂言：</p>
<blockquote>
<p>世间离生灭，譬如虚空花；智不得有无，而兴大悲心。</p>
<p>一切法如幻，远离于心识；智不得有无，而兴大悲心。</p>
<p>世间恒如梦，远离于断常；智不得有无，而兴大悲心。</p>
<p>知人法无我，烦恼及尔焰；常清净无相，而兴大悲心。</p>
<p>佛不住涅槃，涅槃不住佛；</p>
<p>远离觉不觉，若有若非有。</p>
<p>法身如幻梦，云何可称赞？</p>
<p>知无性无生，乃名称赞佛。</p>
<p>佛无根境相，不见名见佛；</p>
<p>云何于牟尼，而能有赞毁？</p>
<p>若见于牟尼，寂静远离生；</p>
<p>是人今后世，离着无所取。</p>
</blockquote>
<p>尔时，大慧菩萨摩诃萨偈赞佛已，自说姓名：</p>
<blockquote>
<p>我名为大慧，通达于大乘，</p>
<p>今以百八义，仰谘尊中上。</p>
</blockquote>
<p>时世间解闻是语已，普观众会而作是言：</p>
<blockquote>
<p>汝等诸佛子，今皆恣所问，</p>
<p>我当为汝说，自证之境界。</p>
</blockquote>
<p>尔时，大慧菩萨摩诃萨蒙佛许已，顶礼佛足，以偈问曰：</p>
<blockquote>
<p>云何起计度？云何净计度？</p>
<p>云何起迷惑？云何净迷惑？</p>
<p>云何名佛子，及无影次第？</p>
<p>云何刹土化，相及诸外道？</p>
<p>解脱至何所？谁缚谁能解？</p>
<p>云何禅境界？何故有三乘？</p>
<p>彼以何缘生？何作何能作？</p>
<p>谁说二俱异？云何诸有起？</p>
<p>云何无色定，及与灭尽定？</p>
<p>云何为想灭？云何从定觉？</p>
<p>云何所作生？谁去及持身？</p>
<p>云何见诸物？云何入诸地？</p>
<p>云何有佛子？谁能破三有？</p>
<p>何处身云何？生复往何处？</p>
<p>云何得神通，自在及三昧？</p>
<p>三昧心何相？愿佛为我说。</p>
<p>云何名藏识？云何名意识？</p>
<p>云何起诸见？云何退诸见？</p>
<p>云何性非性？云何唯是心？</p>
<p>何因建立相？云何成无我？</p>
<p>云何无众生？云何随俗说？</p>
<p>云何得不起，常见及断见？</p>
<p>云何佛外道？其相不相违？</p>
<p>何故当来世，种种诸异部？</p>
<p>云何为性空？云何刹那灭？</p>
<p>胎藏云何起？云何世不动？</p>
<p>云何诸世间，如幻亦如梦？</p>
<p>乾城及阳焰，乃至水中月？</p>
<p>云何菩提分？觉分从何起？</p>
</blockquote>
<p>    </p>
<p>尔时，大慧菩萨摩诃萨白佛言：世尊，何者是一百八句？</p>
<p>佛言：所谓生句非生句，常句非常句，相句非相句，住异句非住异句，刹那句非刹那句，自性句非自性句，空句非空句，断句非断句，心句非心句……文字句非文字句。大慧，此一百八句皆是过去诸佛所说。</p>
<p>    </p>
<p>尔时，大慧菩萨摩诃萨复白佛言：世尊，诸识有几种生住灭？</p>
<p>佛言：大慧，诸识有二种生住灭，非臆度者之所能知。所谓相续生及相生，相续住及相住，相续灭及相灭。</p>
<p>诸识有三相，谓<u>转相、业相、真相</u>。</p>
<p>大慧，识广说有八，略则唯二，谓<strong>现识</strong>及<strong>分别事识</strong>。大慧，<u>如明镜中现诸色像，现识亦尔</u>。<u>现识与分别事识，此二识无异，相互为因</u>。大慧，现识以不思议薰变为因，分别事识以分别境界及无始戏论习气为因。大慧，阿赖耶识虚妄分别种种习气灭，即一切根识灭，是名相灭。大慧，<u>相续灭者，谓所依因灭及所缘灭，即相续灭</u>。所依因者，谓无始戏论、虚妄习气；所缘者，谓自心所见分别境界。大慧，譬如泥团与微尘，非异非不异，金与庄严具亦如是。大慧，若泥团与微尘异者，应非彼成而实彼成，是故不异；若不异者，泥团、微尘应无分别。</p>
<p>大慧，转识藏识若异者，藏识非彼因；若不异者，转识灭藏识亦应灭，然彼真相不灭。大慧，识真相不灭，但业相灭。若真相灭者，藏识应灭；若藏识灭者，即不异外道断灭论。大慧，彼诸外道作如是说，取境界相续识灭，即无始相续识灭。大慧，彼诸外道说相续识从作者生，不说眼识依色光明和合而生，唯说作者生为因故。作者是何？彼计胜性丈夫自在时及微尘为能作者。</p>
<p>    </p>
<p>复次，大慧，有七种自性：所谓集自性、性自性、相自性、大种自性、因自性、缘自性、成自性。</p>
<p>复次，大慧，有七种第一义：所谓心所行、智所行、二见所行、超二见所行、超子地所行、如来所行、如来自证圣智所行。大慧，此是过去、未来、现在一切如来应正等觉法自性第一义心，以此心成就如来世间、出世间最上法，以圣慧眼入自、共相种种安立，其所安立不与外道恶见共。</p>
<p>大慧，云何为外道恶见？谓不知境界自分别现，于自性第一义，见有见无，而起言说。大慧，我今当说，<u>若了境如幻自心所现，则灭妄想、三有、苦及无知爱业缘</u>。大慧，有诸沙门、婆罗门，妄计非有及有，于因果外显现诸物，依时而住；或计蕴界处，依缘生住，有已即灭。大慧，彼于若相续、若作用、若生若灭、若诸有、若涅槃、若业、若果、若谛，是破坏断灭论。何以故？不得现法故，不见根本故。</p>
<p>    </p>
<p>大慧，譬如瓶破不作瓶事，又如焦种不能生芽，此亦如是。若蕴界处，法已当灭，应知则无相续生，以无因故，但是自心虚妄所见。复次，大慧，若本无有识，三缘合生，龟应生毛，沙应出油，汝宗则坏，违决定义，所作事业悉空无益。大慧，三合为缘，是因果性，可说为有，过、现、未来从无生有。此依住觉想地者，所有理教及自恶见熏习余气，作如是说。大慧，愚痴凡夫恶见所噬，邪见迷醉，无智妄称一切智说。</p>
<p>大慧，此菩萨摩诃萨不久当得生死涅槃二种平等，大悲方便，无功用行，<u>观众生如幻如影，从缘而起</u>，<u>知一切境界离心无得，行无相道</u>，渐升诸地，住三昧境，了达三界皆唯自心，得如幻定，绝众影像，成就智慧，证无生法，入金刚喻三昧，当得佛身恒住如如，起诸变化，力通自在。大慧，方便以为严饰，游众佛国，离诸外道，及心意识转依，次第成如来身。</p>
<p>大慧，菩萨摩诃萨欲得佛身，应当远离蕴界处心因缘所作生住灭法戏论分别，但住心量，观察三有无始时来妄习所起，思维佛地无相无生，自证圣法，得心自在无功用行，如如意宝，随宜现身，令达唯心，渐入诸地。是故大慧，菩萨摩诃萨于自悉檀应善修学。</p>
<p>    </p>
<hr>
<h3 id="集一切法品第二-二"><a class="header" href="#集一切法品第二-二">集一切法品第二 (二)</a></h3>
<p>尔时，大慧菩萨摩诃萨复白佛言：世尊，唯愿为我说心、意、意识、五法、自性相众妙法门。此时，一切诸佛菩萨入自心境，离所行相，称真实义诸佛教心。唯愿如来为此山中诸菩萨众，随顺过去诸佛，演说藏识海浪法身境界。</p>
<p>尔时，世尊告大慧菩萨摩诃萨言：有四种因缘眼识转。何等为四？</p>
<ul>
<li>
<p>所谓不觉自心现而执取故；</p>
</li>
<li>
<p>无始时来取着于色虚妄习气故；</p>
</li>
<li>
<p>识本性如是故；</p>
</li>
<li>
<p>乐见种种诸色相故。</p>
</li>
</ul>
<p>大慧，以此四缘，阿赖耶识如瀑流水，生转识浪。如眼识，余亦如是，于一切诸根微尘毛孔眼等，转识或顿生，譬如明镜现众色像；或渐生，犹如猛风吹大海水。心海亦尔，境界风吹起诸识浪，相续不绝。</p>
<p>大慧，因所作相，非一非异，业与生相，相系深缚，不能了知色等自性，五识身转。大慧，与五识俱，或因了别差别境相，有意识生，然彼诸识不作是念：我等同时，展转为因。而于自心所现境界，分别执着，俱时而起，无差别相，各了自境。大慧，诸修行者入于三昧，以习力微，起而不觉知，但作是念，我灭诸识，入于三昧，实不灭识而入三昧，以彼不灭习气种故，但不取诸境，名为识灭。</p>
<p>大慧，如是藏识行相微细，唯诸佛及住地菩萨。其余一切二乘外道，定慧之力，皆不能知。唯有修行如实行者，以智慧力了诸地相，善达句义，无边佛所广集善根，不妄分别自心所见，能知之耳。大慧，诸修行人宴处山林，上中下修，能见自心分别流注，得诸三昧自在力通，诸佛灌顶，菩萨围绕，知心、意、意识所行境界，超爱业无明生死大海，是故汝等应当亲近诸佛菩萨，如实修行，大善知识。</p>
<p>    </p>
<p>尔时，世尊重说颂言：</p>
<blockquote>
<p>譬如巨海浪，斯由猛风起；</p>
<p>洪波鼓溟壑，无有断绝时。</p>
<p>藏识海常住，境界风所动；</p>
<p>种种诸识浪，腾跃而转生。</p>
<p>青赤等诸色，盐贝乳石蜜；</p>
<p>花果日月光，非异非不异。</p>
<p>意等七种识，应知亦如是；</p>
<p>如海共波浪，心俱和合生。</p>
<p>譬如海水动，种种波浪转。</p>
</blockquote>
<p>尔时，大慧菩萨摩诃萨以颂问曰：</p>
<blockquote>
<p>青赤诸色像，众生识显现；</p>
<p>如浪种种法，云何愿佛说。</p>
</blockquote>
<p>尔时，世尊以颂答曰：</p>
<blockquote>
<p>青赤诸色像，浪上不可得；</p>
<p>言心起众相，开悟诸凡夫。</p>
<p>而彼本无起，自心所取离；</p>
<p>能取及所取，与彼波浪同。</p>
<p>身资财安住，众生识所现；</p>
<p>是故见此起，与浪无差别。</p>
</blockquote>
<p>    </p>
<p>复次，大慧，菩萨摩诃萨若欲了知能取所取分别境界，皆是自心之所现者，当离愦闹、昏滞、睡眠，初中后夜勤加修习，远离曾闻外道邪论及二乘法，通达自心分别之相。</p>
<p>复次，大慧，菩萨摩诃萨住智慧心所住相已，于上圣智三相当勤修学。何者为三？所谓</p>
<ul>
<li>
<p>无影像相；</p>
</li>
<li>
<p>一切诸佛愿持相；</p>
</li>
<li>
<p>自证圣智所趣相。</p>
</li>
</ul>
<p>诸修行者获此相已，即舍跛驴智慧心相，入菩萨第八地，于此三相修行不舍。</p>
<p>大慧，无影像相者，谓由惯习，一切二乘外道相故得生起；</p>
<p>一切诸佛愿持相者，谓由诸佛自本愿力所加持故，而得生起；</p>
<p>自证圣智所趣相者，谓由不取一切法相，成就如幻三昧身，趣佛地智故而得生起。</p>
<p>大慧，是名上圣智三种相。若得此相，即到自证圣智所行之处，汝及诸菩萨摩诃萨应勤修学。</p>
<p>    </p>
<p>尔时，大慧菩萨摩诃萨知诸菩萨心之所念，承一切佛威神之力，白佛言：唯愿为说百八句差别所依圣智事自性法门。一切如来应正等觉，为诸菩萨摩诃萨堕自共相者，说此妄计性差别义门，知此义已，则能净治二无我观境，照明诸地，超越一切二乘外道三昧之乐，见诸如来不可思议所行境界，毕竟舍离五法自性，以一切佛法身智慧而自庄严入如幻境，住一切刹兜率陀宫、色究竟天，成如来身。</p>
<p>佛言：大慧，有一类外道，见一切法随因而尽，生分别解。想兔无角，起于无见，如兔角无，一切诸法悉亦如是。复有外道，见大种求那尘等诸物，形量分位，各差别已，执兔无角，于此而生牛有角想。大慧，彼堕二见，不了唯心，但于自心增长分别。大慧，身及资生器世间等，一切皆唯分别所现。大慧，<u>应知兔角离于有无，诸法悉然，勿生分别</u>。云何兔角离于有无？互因待故，分析牛角乃至微尘，求其体相终不可得，圣智所行远离彼见，是故于此不应分别。</p>
<p>    </p>
<p>尔时，大慧菩萨摩诃萨复白佛言：世尊，彼岂不以妄见起相，比度观待妄计无耶？</p>
<p>佛言：不以分别起相，待以言无。何以故？彼以分别为生因故，以角分别为其所依，所依为因，离异不异，非由相待显兔角无。大慧，若此分别，异兔角者，则非角因，若不异者，因彼而起。大慧，分析牛角乃至极微，求不可得。异于有角言无角者，如是分别决定非理。二俱非有，谁待于谁？若相待不成，<u>待于有故，言兔角无，不应分别，不正因故</u>。有无论者，执有执无，二俱不成。</p>
<p>大慧，复有外道，见色形状虚空分齐，而生执着，言色异虚空，起于分别。<u>大慧，虚空是色，随入色种。大慧，色是虚空，能持所持，建立性故</u>。色空分齐，应如是知。大慧，大种生时自相各别，不住虚空中，非彼无虚空。大慧，兔角亦尔，观待牛角言彼角无。大慧，<u>分析牛角乃至微尘，又析其尘，其相不现，彼何所待而言无耶？</u>若待余物，彼亦如是。大慧，汝应远离兔角牛角、虚空及色所有分别，汝及诸菩萨摩诃萨，应常观察自心所见分别之相，于一切国土为诸佛子说观察自心修行之法。</p>
<p>    </p>
<p>尔时，世尊即说颂言：</p>
<blockquote>
<p>心所见无有，唯依心故起；</p>
<p>身次所住影，众生藏识现。</p>
<p>心意及与识，自性五种法；</p>
<p>二无我清净，诸导师演说。</p>
<p>长短共观待，展转互相生；</p>
<p>因有故成无，因无故成有。</p>
<p>微尘分别事，不起色分别；</p>
<p>唯心所安立，恶见者不信。</p>
<p>外道非行处，声闻亦复然；</p>
<p>救世之所说，自证之境界。</p>
</blockquote>
<p>    </p>
<p>尔时，大慧菩萨摩诃萨为净心现流故而请佛言：世尊，云何净诸众生自心现流？为渐次净？为顿净耶？</p>
<p>佛言：大慧，渐净非顿。</p>
<ul>
<li>
<p>如庵罗果，渐熟非顿，诸佛如来净诸众生自心现流，亦复如是，是渐净非顿；</p>
</li>
<li>
<p>如陶师造器，渐成非顿，诸佛如来净诸众生自心现流，亦复如是，是渐而非顿；</p>
</li>
<li>
<p>譬如大地生诸草木，渐生非顿，诸佛如来净诸众生自心现流，亦复如是，渐而非顿。</p>
</li>
<li>
<p>大慧，譬如人学音乐书画，种种伎术，渐成非顿，诸佛如来净诸众生自心现流，亦复如是，是渐而非顿。</p>
</li>
</ul>
<p>（大慧，是顿非渐）</p>
<ul>
<li>
<p>譬如明镜，顿现众像而无分别，诸佛如来净诸众生自心现流，亦复如是，顿现一切无相境界而无分别；</p>
</li>
<li>
<p>如日月轮一时遍照一切色像，诸佛如来净诸众生自心过习，亦复如是，顿为示现不可思议诸佛如来智慧境界；</p>
</li>
<li>
<p>譬如藏识顿现于身及资生国土，一切境界，报佛亦尔，于色究竟天，顿能成熟一切众生令修诸行；</p>
</li>
<li>
<p>譬如法佛顿现报佛及以化佛，光明照耀，自证圣境亦复如是，顿现法相而为照耀，令离一切有无恶见。</p>
</li>
</ul>
<p>    </p>
<p>复次，大慧，法性所流，佛说一切法自相共相，自心现习气因相，妄计性所执因相，更相系属，种种幻事，皆无自性，而诸众生种种执着取以为实，悉不可得。复次，大慧，妄计自性执着缘起自性起。大慧，譬如幻师以幻术力，依草木瓦石幻作众生若干色像，令其见者种种分别，皆无真实。大慧，此亦如是，由取着境界习气力故，于缘起性中，有妄计性各种相现，是名妄计性生。大慧，是名法性所流佛说法相。</p>
<p>大慧，法性佛者，建立自证智所行，离心自性相。大慧，化佛说施、戒、忍、进、禅定、智慧、蕴界处法，及诸解脱、诸识行相，建立差别，越外道见，超无色行。复次，大慧，法性佛非所攀缘，一切所缘一切所作相根量等相悉皆远离，非凡夫二乘及诸外道执着我相所取境界。是故，大慧，于自证圣智胜境界相当勤修学，于自心所现分别见相当速舍离。</p>
<p>    </p>
<p>复次，大慧，声闻乘有二种差别相，所谓</p>
<ul>
<li>
<p>自证圣智殊胜相；</p>
</li>
<li>
<p>分别执着自性相。</p>
</li>
</ul>
<p>云何自证圣智殊胜相？谓明见苦、空、无常、无我诸谛境界，离欲寂灭故，于蕴界处若自若共外不坏相，如实了知，故心住一境。住一境已，获禅解脱三昧道果，而得出离，住自证圣智境界乐。未离习气及不思议变易死，是名声闻乘自证圣智境界相。菩萨摩诃萨虽亦得此圣智境界，以怜愍众生故，本愿所持故，不证寂灭门及三昧乐，诸菩萨摩诃萨于此自证圣智乐中不应修学。</p>
<p>大慧，云何分别执着自性相？所谓知坚湿暖动、青黄赤白如是等法，非作者生，然依教理见自共相，分别执着，是名声闻乘分别执着相。菩萨摩诃萨于此法中应知应舍，离人无我见，入法无我相，渐住诸地。</p>
<p>    </p>
<p>尔时，大慧菩萨摩诃萨白佛言：世尊，如来所说常不思议，自证圣智第一义境，将无同诸外道所说常不思议作者耶？</p>
<p>佛言：大慧，非诸外道作者得常不思议，所以者何？诸外道常不思议因自相不成，既因自相不成，以何显示常不思议？大慧，外道所说常不思议若因自相成彼则有常，但以作者为因相故，常不思议不成。大慧，我第一义常不思议，第一义因相成，远离有无，自证圣智所行相故有相，第一义智为其因故有因。离有无故非作者，如虚空涅槃寂灭法，故常不思议。是故，我说常不思议，不同外道所有争论。大慧，此常不思议，是诸如来自证圣智所行真理，是故菩萨当勤修学。</p>
<p>复次，大慧，外道常不思议，以无常异相因故常，非自相因力故常。大慧，外道常不思议，以见所作法有已还无，无常已比知是常。我亦见所作法有已还无，无常已不因此说为常。大慧，外道以如是因相成常不思议，此因相非有，同于兔角，故常不思议唯是分别但有言说，何故彼因同于兔角，无自因相故。大慧，我常不思议以自证为因相，不以外法有已还无无常为因，外道反此。曾不能知常不思议自因之相，而恒在于自证圣智所行相外，此不应说。</p>
<p>    </p>
<p>复次，大慧，诸声闻畏生死妄想苦而求涅槃，<u>不知生死涅槃差别之相，一切皆是妄分别有，无所有故，妄计未来诸根境灭以为涅槃</u>，不知证自智境界转所依藏识为大涅槃。彼愚痴人说有三乘，不说唯心，无有境界。大慧，彼人不知去、来、现在诸佛所说自心境界，取心外境，常于生死轮回不绝。</p>
<p>复次，大慧，去、来、现在诸如来说一切法不生，何以故？自心所见，非有性故，离有无生故，如兔马等角，凡愚妄取。唯自证圣智所行之处，非诸愚夫二分别境。大慧，<u>身及资生器世间等，一切皆是藏识影像，所取能取二种相现，彼诸愚夫，堕生住灭二见中故，于中妄起有无分别</u>。大慧，汝于此义当勤修学。</p>
<p>    </p>
<p>复次，大慧，有五种种性。何等为五？谓声闻乘种性、缘觉乘种性、如来乘种性、不定种性、无种性。</p>
<p>大慧，云何知是声闻乘种性？谓若闻说于蕴界处自相、共相，若知若证，举身毛竖，心乐修习，于缘起相不乐观察，应知此是声闻乘种性。彼于自乘见所证已，于五、六地断烦恼结，不断烦恼习，住不思议死。正师子吼言：我生已尽，梵行已立，所作已办，不受后有，修习人无我，乃至生于得涅槃觉。</p>
<p>大慧，复有众生求证涅槃，言能觉知我、人、众生、养者、取者，此是涅槃；复有说言见一切法，因作者有，此是涅槃。大慧，彼无解脱，以未能见法无我故。此是声闻乘及外道种性，于未出中，生出离想，应勤修习，舍此恶见。</p>
<p>大慧，云何知是缘觉乘种性？谓若闻说缘觉乘法，举身毛竖，悲泣流泪，离愦闹缘，无所执着，有时闻说，现种种身，或聚或散，神通变化。其心信受，无所违逆，当知此是缘觉乘种性，应为其说缘觉乘法。</p>
<p>大慧，如来乘种性所证法有三种，所谓</p>
<ul>
<li>
<p>自性无自性法；</p>
</li>
<li>
<p>内身自证圣智法；</p>
</li>
<li>
<p>外诸佛刹广大法。</p>
</li>
</ul>
<p>大慧，若有闻说此一一法，及自心所现身财，建立阿赖耶识不思议境，不惊、不怖、不畏，当知此是如来乘性。</p>
<p>大慧，不定种性者，谓闻说彼三种法时，随生信解，而顺修学。大慧，为初治地人而说种性，欲令其入无影像地，作此建立。大慧，彼住三昧乐声闻，若能证知自所依识，见法无我净烦恼习，毕竟当得如来之身。</p>
<p>    </p>
<p>尔时，世尊即说颂言：</p>
<blockquote>
<p>预流一来果，不还阿罗汉；</p>
<p>是等诸圣人，其心悉迷惑。</p>
<p>我所立三乘，一乘及非乘；</p>
<p>为愚夫少智，乐寂诸圣说。</p>
<p>第一义法门，远离于二取；</p>
<p>住于无境界，何建立三乘？</p>
<p>诸禅及无量，无色三摩提；</p>
<p>乃至灭受想，唯心不可得。</p>
</blockquote>
<p>    </p>
<p>复次，大慧，此中一阐提何故于解脱中不生欲乐？大慧，</p>
<ul>
<li>
<p>以舍一切善根故；</p>
</li>
<li>
<p>为无始众生起愿故。</p>
</li>
</ul>
<p>云何舍一切善根？谓谤菩萨藏，言此非随顺契经调伏解脱之说，作是语时，善根悉断不入涅槃。</p>
<p>云何为无始众生起愿？谓诸菩萨以本愿方便，愿一切众生悉入涅槃，若一众生未入涅槃者，我终不入。此亦住一阐提趣。</p>
<p>此是无涅槃种性相。</p>
<p>    </p>
<p>大慧菩萨言：世尊，此中何者毕竟不入涅槃？</p>
<p>佛言：大慧，彼菩萨一阐提，知一切法本来涅槃，毕竟不入，非舍善根。何以故？舍善根一阐提，以佛威力故，或时善根生，所以者何？佛于一切众生无舍时故，是故菩萨一阐提不入涅槃。</p>
<p>    </p>
<p>复次，大慧，菩萨摩诃萨当善知三自性相。何者为三？所谓</p>
<ul>
<li>
<p>妄计自性；</p>
</li>
<li>
<p>缘起自性；</p>
</li>
<li>
<p>圆成自性。</p>
</li>
</ul>
<p>大慧，妄计自性从相生。云何从相生？<u>谓彼依缘起，事相种种显现，生计着故</u>。大慧，彼计着事相，有二种妄计性生，是诸如来之所演说，谓</p>
<ul>
<li>
<p>名相计着相；</p>
</li>
<li>
<p>事相计着相。</p>
</li>
</ul>
<p>大慧，事计着相者，谓计着内外法；相计着相者，谓即彼内外法中，计着自、共相，是名二种妄计自性相。</p>
<p>大慧，从所依所缘起，是缘起性。</p>
<p>何者圆成自性？谓离名相事相一切分别，自证圣智，所行真如。大慧，此是圆成自性如来藏心。</p>
<p>    </p>
<p>尔时，世尊即说颂言：</p>
<blockquote>
<p>名相分别，二自性相；</p>
<p>正智真如，是圆成性。</p>
</blockquote>
<p>    </p>
<p>大慧，是名观察五法自性相法门，自证圣智所行境界，汝及诸菩萨摩诃萨当勤修学。</p>
<p>    </p>
<p>复次，大慧，菩萨摩诃萨当善观察二无我相。何者为二？所谓</p>
<ul>
<li>
<p>人无我相；</p>
</li>
<li>
<p>法无我相。</p>
</li>
</ul>
<p>大慧，何者是人无我相？谓蕴界处离我、我所。无知爱业之所生起，眼等识生取于色等而生计着，又自心所见身器世间，皆是藏心之所显现，刹那相续，变坏不停，如河流、如种子、如灯焰、如迅风、如浮云。躁动不安，如猿猴；乐不净处，如飞蝇；不知厌足，如猛火。无始虚伪习气为因，诸有趣中流转不息，如汲水轮；<u>种种色身威仪进止，譬如死尸咒力故行，亦如木人因机运动</u>。若能于此善知其相，是名人无我智。</p>
<p>大慧，云何为法无我智？谓知蕴界处是妄计性，如蕴界处离我、我所，唯共积聚爱业绳缚，互为缘起，无能作者。蕴等亦尔，离自、共相，虚妄分别，种种相现，愚夫分别非诸圣者。如是观察一切诸法，离心、意、意识、五法自性，是名菩萨摩诃萨法无我智。得此智已，知无境界，了诸地相，即入初地，心生欢喜，次第渐进，乃至善慧及以法云。诸有所作皆悉已办，住是地已，有大宝莲花王众宝庄严，于其花上有宝宫殿，状如莲花，菩萨往修幻性法门之所成就，而坐其上，同行佛子前后围绕，一切佛刹所有如来，皆舒其手，如转轮王子灌顶之法，而灌其顶，超佛子地，获自证法，成就如来自在法身。大慧，是名见法无我相，汝及诸菩萨摩诃萨应勤修学。</p>
<p>    </p>
<p>尔时，大慧菩萨摩诃萨复白佛言：世尊，愿说建立诽谤相，令我及诸菩萨摩诃萨离此恶见，疾得阿耨多罗三藐三菩提，得菩提已，破建立常诽谤断见，令于正法不生毁谤。</p>
<p>佛受其请，即说颂言：</p>
<blockquote>
<p>身资财所住，皆唯心影像，</p>
<p>凡愚不能了，起建立诽谤，</p>
<p>所起但是心，离心不可得。</p>
</blockquote>
<p>尔时，世尊欲重明此义，告大慧言：有四种无有、有建立。何者为四？所谓</p>
<ul>
<li>
<p>无有相建立相；</p>
</li>
<li>
<p>无有见建立见；</p>
</li>
<li>
<p>无有因建立因；</p>
</li>
<li>
<p>无有性建立性。</p>
</li>
</ul>
<p>是为四。大慧，诽谤者，谓于诸恶见所建立法，求不可得，不善观察，遂生诽谤，此是建立诽谤相。</p>
<p>大慧，云何无有相建立相？谓于蕴界处自相、共相本无所有，而生计着，此如是，此不异，而此分别从无始种种恶习所生，是名无有相建立相。</p>
<p>云何无有见建立见？谓于蕴界处建立我、人、众生等见，是名无有见建立见。</p>
<p>云何无有因建立因？谓初识前无因不生，其初识本无，后眼色明念等为因，如幻生，生已有，有还灭，是名无有因建立因。</p>
<p>云何无有性建立性？谓于虚空、涅槃、非数灭无作性，执着建立。大慧，此离非性一切诸法，离于有无，犹如毛轮、兔、马等角，是名无有性建立性。</p>
<p>大慧，建立诽谤皆是凡愚不了，唯心而生分别，非诸圣者。是故汝等当勤观察，远离此见。大慧，菩萨摩诃萨善知心、意、意识、五法、自性、二无我相已，为众生故，作种种身，如依缘起，起妄计性，亦如摩尼，随心现色，普入佛会听闻佛说，诸法如幻、如梦、如影、如镜中花、如水中月，远离生灭及以断常，不住声闻辟支佛道，闻已成就无量百千亿那由他三昧。得此三昧已，遍游一切诸佛国土，供养诸佛，生诸天上，显扬三宝，示现佛身，为诸声闻菩萨大众说外道境界皆唯是心，悉令远离有、无等执。</p>
<p>    </p>
<p>尔时，大慧菩萨摩诃萨复请佛言：愿为我说一切法空、无生、无二、无自性相，我及诸菩萨悟此相故，离有、无分别，疾得阿耨多罗三藐三菩提。</p>
<p>佛言：谛听，当为汝说。大慧，空者即是妄计性句义。大慧，为执着妄计自性故，说空、无生、无二、无自性。大慧，略说空性有七种。谓相空、自性空、无行空、行空、一切法不可说空、第一义圣智大空、彼彼空。</p>
<p>云何相空？谓一切法自相、共相空，展转积聚互相待故。分析推求无所有故，自他及共皆不生故。自、共相无生亦无住，是故名一切法自相空。</p>
<p>云何自性空？谓一切法自性不生，是名自性空。</p>
<p>云何无行空？所谓诸蕴本来涅槃，无有诸行，是名无行空。</p>
<p>云何行空？所谓诸蕴由业及因和合而起，离我、我所，是名行空。</p>
<p>云何一切法不可说空？谓一切法妄计自性无可言说，是名不可说空。</p>
<p>云何第一义圣智大空？谓得自证智时，一切诸见过习悉离，是名第一义圣智大空。</p>
<p>云何彼彼空？谓于此无彼，是名彼彼空。譬如鹿子母堂，无象马牛羊等，我说彼堂空，非无比丘众。大慧，非谓堂无堂自性，非谓比丘无比丘自性，非谓余处无象马牛羊。大慧，一切诸法自、共相，彼彼求不可得，是故说名彼彼空。是名七种空。大慧，此彼彼空，空中最粗，汝应远离。</p>
<p>    </p>
<p>复次，大慧，无生者，自体不生而非不生，除住三昧，是名无生。大慧，无自性者以无生故密意而说。大慧，一切法无自性，以刹那不住故，见后变异故，是名无自性。</p>
<p>云何无二相？大慧，<u>如光影、如长短、如黑白，皆相待立，独则不成。大慧，非于生死外有涅槃，非于涅槃有生死</u>，生死涅槃无相违相，如生死涅槃，一切法亦如是，是名无二相。</p>
<p>大慧，空、无生、无二、无自性相，汝当勤修学。</p>
<p>尔时，世尊重说颂言：</p>
<blockquote>
<p>我常说空法，远离于断常；</p>
<p>生死如幻梦，而业亦不坏。</p>
<p>虚空及涅槃，灭度亦如是；</p>
<p>愚夫妄分别，诸圣离有无。</p>
</blockquote>
<p>尔时，世尊复告大慧菩萨摩诃萨言：大慧，此空、无生、无自性、无二相，悉入一切诸佛所说修多罗中，佛所说经皆有是义。大慧，诸修多罗随顺一切众生心说，而非真实在于言中，譬如阳焰诳惑诸兽，令生水想，而实无水。众经所说亦复如是，随诸愚夫自所分别，令生欢喜，非皆显示圣智证处真实之法。大慧，应随顺义，莫着言说。</p>
<p>    </p>
<p>尔时，大慧菩萨摩诃萨白佛言：世尊，修多罗中说如来藏本性清净，常恒不断，无有变易，具三十二相，在于一切人生身中，为蕴界处垢衣所缠，贪恚痴等妄分别垢之所污染，如无价宝在垢衣中；外道说我是常作者，离于求那自在无灭，世尊所说如来藏义，岂不同于外道说我耶？</p>
<p>佛言：大慧，我说如来藏不同外道所说之我。大慧，如来应正等觉，以性空、实际、涅槃、不生、无相、无愿等诸句义，说如来藏，为令愚夫离无我怖，说无分别、无影像处如来藏门。未来、现在诸菩萨摩诃萨，不应于此执着于我，大慧，譬如陶师于泥聚中，以人功、水杖、轮绳方便作种种器，如来亦尔，于远离一切分别相无我法中，以种种智慧方便善巧，或说如来藏，或说为无我，种种名字各各差别。大慧，我说如来藏，为摄着我诸外道众，令离妄见入三解脱，速得证于阿耨多罗三藐三菩提。是故诸佛说如来藏，不同外道所说之我，若欲离于外道见者，应知无我如来藏义。</p>
<p>尔时，世尊即说颂曰：</p>
<blockquote>
<p>士夫相续蕴，众缘及微尘；</p>
<p>胜自在作者，此但心分别。</p>
</blockquote>
<p>    </p>
<p>尔时，大慧菩萨观未来一切众生，复请佛言：愿为我说具修行法，如诸菩萨摩诃萨成大修行。</p>
<p>佛言：大慧，菩萨摩诃萨具四种法成大修行。何者为四？谓</p>
<ul>
<li>
<p>观察自心所现故；</p>
</li>
<li>
<p>远离生住灭见故；</p>
</li>
<li>
<p>善知外法无性故；</p>
</li>
<li>
<p>专求自证圣智故。</p>
</li>
</ul>
<p>若诸菩萨成此四法，则得名为大修行者。</p>
<p>大慧，云何观察自心所现？谓观三界唯是自心，离我、我所，无动作，无来去，无始执着过习所薰，三界种种色行名言系缚，身资所住分别随入之所显现，菩萨摩诃萨如是观察自心所现。</p>
<p>大慧，云何得离生住灭见？所谓观一切法如幻梦生，自他及俱皆不生故，随自心量之所现故，见外物无有故，见诸识不起故，及众缘无积故，分别因缘起三界故。如是观时，若内若外一切诸法皆不可得。知无体实远离生见，证如幻性，即时逮得无生法忍，住第八地，了心、意、意识、五法、自性、二无我境，转所依止，获意生身。</p>
<p>大慧言：世尊，以何因缘名意生身？</p>
<p>佛言：大慧，意生身者，譬如意去速疾无碍，名意生身。大慧，譬如心意于无量百千由旬之外，忆先所见种种诸物，念念相续，疾诣于彼，非是其身及山河石壁所能为碍，意生身者亦复如是。</p>
<p>如幻三昧，力通自在，诸相庄严，忆本成就众生愿故，犹如意去于一切诸圣众中，是名菩萨摩诃萨得远离于生住灭见。</p>
<p>大慧，云何观察外法无性？谓观察一切法如阳焰、如梦境、如毛轮。</p>
<p>无始戏论种种执着，虚妄恶习为其因故，如是观察一切法时，即是专求自证圣智。</p>
<p>大慧，是名菩萨具四种法成大修行，汝应如是勤加修学。</p>
<p>    </p>
<p>尔时，大慧菩萨摩诃萨复请佛言：愿说一切法因缘相，令我及诸菩萨摩诃萨了达其义，离有无见，不妄执诸法渐生顿生。</p>
<p>佛言：大慧，一切法因缘生二种，谓内及外。</p>
<p>外者谓以泥团、水杖、轮绳、人功等缘和合成瓶，如泥瓶、缕迭、草席、种芽、酪酥，悉亦如是，名外缘前后转生。</p>
<p>内者谓无明爱业等生蕴界处法，是为内缘起，此但愚夫之所分别。</p>
<p>    </p>
<p>大慧，因有六种，谓当有因、相属因、相因、能作因、显了因、观待因。</p>
<p>大慧，当</p>
<ul>
<li>
<p>有因者，谓内外法作因生果；</p>
</li>
<li>
<p>相属因者，谓内外法从缘，生果蕴种子等；</p>
</li>
<li>
<p>相因者，作无间相生相续果；</p>
</li>
<li>
<p>能作因者，谓作增上而生于果，如转轮王；</p>
</li>
<li>
<p>显了因者，谓分别生能显境相，如灯照物；</p>
</li>
<li>
<p>观待因者，谓灭时相续断无妄想生。</p>
</li>
</ul>
<p>大慧，此是愚夫自所分别，非渐次生，亦非顿生。何以故？大慧，若顿生者，则作与所作无有差别，求因相不可得故；若渐生者，求其体相亦不可得，如未生子，云何名父？诸计度人言以因缘、所缘缘、无间缘、增上缘等，能生所生互相系属，次第生者，理不得成，皆是妄情执着相故。大慧，渐次与顿皆悉不生，但有心现身资等故。外自、共相皆无性故，惟除识起自分别见。大慧，是故应离因缘所作和合相中渐、顿生见。</p>
<p>    </p>
<hr>
<h3 id="集一切法品第二-三"><a class="header" href="#集一切法品第二-三">集一切法品第二 (三)</a></h3>
<p>尔时，大慧菩萨摩诃萨复白佛言：世尊，愿为我说言说分别相心法门，我及诸菩萨摩诃萨善知此故，通达能说所说二义，疾得阿耨多罗三藐三菩提，令一切众生于二义中，而得清净。</p>
<p>佛言：大慧，有四种言说分别相，所谓相言说、梦言说、计着过恶言说、无始妄想言说。大慧，</p>
<ul>
<li>
<p>相言说者，所谓执着自分别色相生；</p>
</li>
<li>
<p>梦言说者，谓梦先所经境界，觉已忆念，依不实境生；</p>
</li>
<li>
<p>计着过恶言说者，谓忆念怨仇先所作业；</p>
</li>
<li>
<p>无始妄想言说者，以无始戏论妄执习气生。</p>
</li>
</ul>
<p>是为四。</p>
<p>    </p>
<p>大慧复言：世尊，愿更为说言语分别所行之相，何处何因云何而起？</p>
<p>佛言：依头、胸、喉、鼻、唇、颚、齿、舌和合而起。</p>
<p>大慧复言：世尊，言语分别为异为不异？</p>
<p>佛言：大慧，非异非不异。何以故？分别为因，起言语故。若异者，分别不应为因；若不异者，语言不应显义。是故非异亦非不异。</p>
<p>大慧复言：世尊，为言语是第一义？为所说是第一义？</p>
<p>佛告大慧：非言语是，亦非所说，何以故？第一义者，是圣乐处，因言而入，非即是言。第一义者是圣智内自证境，非言语分别智境，言语分别不能显示。大慧，<u>言语者起灭动摇展转因缘生。若展转缘生，于第一义不能显示</u>。第一义者，无自他相，言语有相不能显示；第一义者但唯自心，种种外想悉皆无有，言语分别不能显示。是故，大慧，<u>应当远离言语分别</u>。</p>
<p>尔时，世尊重说颂言：</p>
<blockquote>
<p>诸法无自性，亦复无言说；</p>
<p>不见空空义，愚夫故流转。</p>
<p>一切法无性，离言语分别；</p>
<p>诸有如梦化，非生死涅槃。</p>
<p>如王及长者，为令诸子喜；</p>
<p>先示相似物，后赐真实者。</p>
<p>我今亦复然，先说相似法；</p>
<p>后乃为其演，自证实际法。</p>
</blockquote>
<p>    </p>
<p>尔时，大慧菩萨摩诃萨复白佛言：世尊，愿为我说离一异、俱不俱、有无非有无、常无常等一切外道所不能行，自证圣者所行境界，远离妄计自相共相，入于真实第一义境。渐净诸地入如来位，以无功用本愿力故，如如意宝普现一切无边境界，一切诸法皆是自心所见差别，令我及余诸菩萨等于如是等法，离妄计自性自共相见，速证阿耨多罗三藐三菩提，普令众生具足圆满一切功德。</p>
<p>佛言：大慧，善哉！善哉！汝哀愍世间，请我此义，多所利益，多所安乐。大慧，<u>凡夫无智，不知心量妄习为因，执着外物分别一异、俱不俱、有无非有无、常无常等自性</u>。大慧，譬如群兽为渴所逼，于热时焰而生水想，迷惑驰趣，不知非水。愚痴凡夫亦复如是，无始戏论分别所薰，三毒烧心，乐色境界，见生住灭，取内外法，堕一异等执着之中。</p>
<p>大慧，如乾闼婆城，非城非非城。无智之人无始时来，执着城种妄习薰故，而作城想。外道亦尔，以无始来妄习薰故，不能了达自心所现，着一异等种种言说。</p>
<p>大慧，譬如有人梦见男女、象马、车步、城邑、园林种种严饰，觉已忆念彼不实事。大慧，汝意云何，如是之人是黠慧不？</p>
<p>答言：不也。</p>
<p>大慧，外道亦尔，恶见所噬，不了唯心，执着一异有无等见。</p>
<p>大慧，譬如画像，无高无下，愚夫妄见，作高下想，未来外道亦复如是，恶见薰习，妄心增长，执一异等，自坏坏他，于离有无，无生之论，亦说为无，此谤因果，拔善根本，应知此人分别有无起自他见，当堕地狱，欲求胜法，宜速远离。</p>
<p>大慧，譬如翳目，见有毛轮，互相谓言，此事希有，而此毛轮，非有非无，见不见故。外道亦尔，恶见分别执着一异俱不俱等，诽谤正法，自陷陷他。</p>
<p>大慧，譬如火轮，实非是轮，愚夫取着，非诸智者。外道亦尔，恶见乐欲执着一异俱不俱等，一切法生。</p>
<p>大慧，譬如水泡，似玻璃珠，愚夫执实，奔驰而取，然彼水泡非珠非非珠，取不取故。外道亦尔，恶见分别习气所薰，说非有为生坏于缘有。</p>
<p>复次，大慧，立三种量已，于圣智内证离二自性法，起有性分别。大慧，诸修行者，转心意识，离能所取，住如来地自证圣法，于有及无，不起于想。大慧，诸修行者，若于境界，起有无执，则着我、人、众生、寿者。大慧，一切诸法自相、共相，是化佛说，非法佛说。大慧，化佛说法但随愚夫所起之见，不为显示自证圣智三昧乐境。</p>
<p>大慧，譬如水中有树影现，彼非影非非影，非树形非非树形。外道亦尔，诸见所薰，不了自心，于一异等而生分别。</p>
<p>大慧，譬如明镜，无有分别，随顺众缘，现诸色像。彼非像非非像而见像非像，愚夫分别而作像想。外道亦尔，于自心所现种种形像，而执一异俱不俱相。</p>
<p>大慧，譬如谷响，依风、水、人等音声和合而起，彼非有非无，以闻声非声故。外道亦尔，自心分别薰习力故，起于一异俱不俱见。</p>
<p>大慧，譬如大地无草木处，日光照触焰水波动，彼非有非无，以倒想非想故；愚痴凡夫亦复如是，无始戏论恶习所薰，于圣智自证法性门中，见生住灭、一异、有无、俱不俱性。</p>
<p>大慧，譬如木人及以起尸，以毗舍阇机关力故，动摇运转，云为不绝，无智之人取以为实，愚痴凡夫亦复如是，随逐外道起诸恶见，着一异等虚妄言说。是故，大慧，当于圣智所证法中，离生住灭、一异、有无、俱不俱等一切分别。</p>
<p>    </p>
<p>复次，大慧，有四种禅。何等为四？谓</p>
<ul>
<li>
<p>愚夫所行禅；</p>
</li>
<li>
<p>观察义禅；</p>
</li>
<li>
<p>攀缘真如禅；</p>
</li>
<li>
<p>诸如来禅。</p>
</li>
</ul>
<p>大慧，云何愚夫所行禅？谓声闻、缘觉诸修行者，知人无我，见自他身，骨锁相连皆是无常、苦、不净相，如是观察，坚着不舍，渐次增胜至无想灭定，是名愚夫所行禅。</p>
<p>云何观察义禅？谓知自共相、人无我已，亦离外道自他俱作，于法无我诸地相义，随顺观察，是名观察义禅。</p>
<p>云何攀缘真如禅？谓若分别无我有二，是虚妄念，若如实知，彼念不起，是名攀缘真如禅。</p>
<p>云何诸如来禅？谓入佛地住自证圣智三种乐，为诸众生作不思议事，是名诸如来禅。</p>
<p>    </p>
<p>尔时，大慧菩萨摩诃萨复白佛言：世尊，诸佛如来所说涅槃，说何等法名为涅槃？</p>
<p>佛告大慧：一切识，自性习气及藏识、意、意识，<u>见习转已</u>，我及诸佛说名涅槃，即是诸法性空境界。</p>
<p>复次，大慧，涅槃者，自证圣智所行境界，<u>远离断常及以有无</u>。云何非常？谓离自相共相诸分别故。云何非断？谓去、来、现在一切圣者自证智所行故。</p>
<p>复次，大慧，大般涅槃不坏不死，若死者应更受生，若坏者应是有为，是故涅槃不坏不死，诸修行者之所归趣。</p>
<p>复次，大慧，无舍无得故，非断非常故，不一不异故，说名涅槃。</p>
<p>复次，大慧，声闻、缘觉知自共相舍离愦闹，不生颠倒，不起分别，彼于其中生涅槃想。</p>
<p>    </p>
<p>复次，大慧，有二自性相。何者为二？谓</p>
<ul>
<li>
<p>执着言说自性相；</p>
</li>
<li>
<p>执着诸法自性相。</p>
</li>
</ul>
<p>执着言说自性相者，以无始戏论，执着言说习气故起；</p>
<p>执着诸法自性相者，以不觉自心所现故起。</p>
<p>复次，大慧，诸佛有二种加持，持诸菩萨，令顶礼佛足请问众义。云何为二？谓令入三昧及身现其前，手灌其顶。大慧，初地菩萨摩诃萨蒙诸佛持力，故入菩萨大乘光明定。入已，十方诸佛普现其前，身语加持，如金刚藏及余成就如是功德相。菩萨摩诃萨者是。</p>
<p>大慧，此菩萨摩诃萨蒙佛持力，入三昧已，于百千劫集诸善根，渐入诸地，善能通达治所治相。至法云地处，大莲花微妙宫殿坐于宝座，同类菩萨所共围绕，首戴宝冠，身如黄金，薝(zhān)卜花色，如盛满月，放大光明，十方诸佛舒莲花手，于其座上，而灌其顶，如转轮王太子受灌顶已，而得自在，此诸菩萨亦复如是，是名为二。诸菩萨摩诃萨为二种持之所持故，即能亲见一切诸佛，异则不能。</p>
<p>复次，大慧，诸菩萨摩诃萨入于三昧，现通说法，如是一切，皆由诸佛二种持力。大慧，若诸菩萨摩诃萨离佛加持能说法者，则诸凡夫亦应能说。大慧，山林、草树、城郭、宫殿及诸乐器，如来至处，以佛持力尚演法音，况有心者？聋盲喑哑离苦解脱。大慧，如来持力有如是等广大作用。</p>
<p>    </p>
<p>大慧菩萨复白佛言：何故如来以其持力，令诸菩萨入于三昧及殊胜地中，手灌其顶？</p>
<p>佛言：大慧，为欲令其远离魔业诸烦恼故，为令不堕声闻地故，为令速入如来地故，令所得法倍增长故，是故诸佛以加持力持诸菩萨。大慧，若不如是，彼菩萨便堕外道及以声闻魔境之中，则不能得无上菩提。是故如来以加持力摄诸菩萨。</p>
<p>尔时，世尊重说颂言：</p>
<blockquote>
<p>世尊清净愿，有大加持力；</p>
<p>初地十地中，三昧及灌顶。</p>
</blockquote>
<p>    </p>
<p>尔时，大慧菩萨摩诃萨复白佛言：世尊，佛说缘起是由作起，非自体起，外道亦说胜性自在时我微尘生于诸法，今佛世尊但以异名说作缘起，非义有别。世尊，外道亦说以作者故，于无生有，世尊亦说以因缘故，一切诸法本无而生，生已归灭，如佛所说无明缘行，乃至老死，此说无因，非说有因；世尊说言此有故彼有，若一时建立，非次第相待者，其义不成。是故外道说胜，非如来也。何以故？外道说因不从缘生而有所生，世尊所说，果待于因，因复待因，如是展转成无穷过；又，此有故彼有者，则无有因。</p>
<p>佛言：大慧，我了诸法唯心所现，无能取所取，说此有故彼有，非是无因及因缘过失。大慧，若不了诸法唯心所现，计有能取及以所取，执着外境若有若无，彼有是过，非我所说。</p>
<p>    </p>
<p>大慧菩萨复白佛言：世尊有言说，故必有诸法，若无诸法，言依何起？</p>
<p>佛言：虽无诸法，亦有言说，岂不现见龟毛、兔角、石女儿等，世人于中皆起言说？大慧，彼非有非非有，而有言说耳。大慧，如汝所说，有言说故有诸法者，此论则坏。大慧，非一切佛土皆有言说，言说者，假安立耳。大慧，或有佛土瞪视显法，或现异相，或复扬眉，或动目睛，或示微笑、呻、謦欬、忆念、动摇，以如是等而显于法。大慧，如不瞬世界、妙香世界及普贤如来佛土之中，但瞪视不瞬，令诸菩萨获无生法忍及诸胜三昧。大慧，非由言说而有诸法，此世界中蝇蚁等虫，虽无言说成自事故。</p>
<p>尔时，世尊重说颂言：</p>
<blockquote>
<p>如虚空兔角，及与石女儿；</p>
<p>无而有言说，妄计法如是。</p>
<p>因缘和合中，愚夫妄谓生；</p>
<p>不能如实解，流转于三有。</p>
</blockquote>
<p>    </p>
<p>尔时，大慧菩萨摩诃萨复白佛言：世尊所说常声，依何处说？</p>
<p>佛言：大慧，依妄法说。以诸妄法，圣人亦现，然不颠倒。大慧，譬如阳焰、火轮、垂发、乾闼婆城、梦幻境像，世无智者生颠倒解，有智不然，然非不现。大慧，妄法现时无量差别，然非无常。何以故？离有无故。云何离有无？一切愚夫种种解故，如恒河水，有见不见，饿鬼不见，不可言有，余所见故，不可言无。圣于妄法离颠倒见。</p>
<p>大慧，妄法是常，相不异故，非诸妄有差别相，以分别故而有别异，是故妄法其体是常。</p>
<p>大慧，云何而得妄法真实？谓诸圣者，于妄法中不起颠倒，非颠倒觉，若于妄法有少分想，则非圣智；有少想者当知则是愚夫戏论，非圣言说。</p>
<p>    </p>
<p>大慧，若分别妄法是倒非倒，彼则成就二种种性，谓圣种性、凡夫种性。</p>
<p>大慧，圣种性者，彼复三种，谓声闻、缘觉、佛乘别故。</p>
<p>大慧，云何愚夫分别妄法，生声闻乘种性？所谓计着自相共相。</p>
<p>大慧，何谓复有愚夫分别妄法，成缘觉种性？谓即执着自相共相时，离于愦闹。</p>
<p>大慧，何谓智人分别妄法，而得成就佛乘种性？所谓了达一切唯是自心分别所见，无有外法。</p>
<p>大慧，有诸愚夫分别妄法种种事物，决定如是，决定不异，此则成就生死大乘。</p>
<p>    </p>
<p>大慧，彼妄法中种种事物，非即是物，亦非非物。大慧，即彼妄法诸圣智者心、意、意识诸恶习自性法转依故，即说此妄名为真如，是故真如离于心识。我今明了显示此句离分别者，悉离一切诸分别故。</p>
<p>    </p>
<p>大慧菩萨白世尊言：世尊所说妄法，为有为无？</p>
<p>佛言：如幻，无执着相故，若执着相体是有者，应不可转，则诸缘起，应如外道说作者生。</p>
<p>复次，大慧，见诸法非幻无有相似，故说一切法如幻。</p>
<p>大慧言：世尊，为依执着种种幻相，言一切法犹如幻耶？为依此执着颠倒相耶？若依执着种种幻相，言一切法犹如幻者，世尊，一切法悉皆如幻，何以故？见种种色相不无因故。世尊，都无有因，令种种色相显现如幻，是故世尊，不可说言依于执着种种幻相言一切法与幻相似。</p>
<p>佛言：大慧，不依执着种种幻相，言一切法如幻。大慧，<u>以一切法不实，速灭如电，故说如幻</u>。大慧，譬如电光见已即灭，世间凡愚悉皆现见一切诸法，依自分别自相、共相现亦复如是，以不能观察无所有故，而妄计着种种色相。</p>
<p>尔时，世尊重说颂言：</p>
<blockquote>
<p>非幻无相似，亦非有诸法；</p>
<p>不实速如电，如幻应当知。</p>
</blockquote>
<p>    </p>
<p>尔时，大慧菩萨摩诃萨复白佛言：世尊，如佛先说，一切诸法皆悉无生，又言如幻，将非所说前后相违。</p>
<p>佛言：大慧，无有相违。何以故？我了于生即是无生，唯得自心之所见故。若有若无，一切外法，见其无性本不生故。大慧，为离外道因生义故，我说诸法皆悉不生。大慧，外道群聚共兴恶见，言从有无生一切法，非自执着分别为缘。大慧，我说诸法非有无生，故名无生。大慧，说诸法者，为令弟子知依诸业摄受生死，遮其无有断灭见故。大慧，说诸法相犹如幻者，令离诸法自性相故，为诸凡愚堕恶见欲，不知诸法唯心所现，为令远离执着因缘生起之相，说一切法如幻如梦。彼诸愚夫执着恶见，欺诳自他，不能明见一切诸法如实住处。大慧，见一切法如实处者，谓能发达唯心所现。</p>
<p>尔时，世尊重说颂言：</p>
<blockquote>
<p>无作故无生，有法摄生死；</p>
<p>了达如幻等，于相不分别。</p>
</blockquote>
<p>    </p>
<p>复次，大慧，我当说名句、文身相。诸菩萨摩诃萨善观此相，了达其义，疾得阿耨多罗三藐三菩提，复能开悟一切众生。</p>
<p>大慧，名身者，谓依于事立名，名即是身，是名名身；句身者，谓能显义决定究竟，是名句身；文身者，谓由于此能成名句，是名文身。</p>
<p>复次，大慧，句身者，谓句事究竟；名身者，谓字名各各差别，如从阿字乃至呵字；文身者，谓长短高下。</p>
<p>复次，句身者，如足迹，如衢巷中人畜等迹；</p>
<p>名谓非色四蕴以名说故；文谓名之自相由文显故。是名名句文身。此名句文身相，汝应修学。</p>
<p>尔时，世尊重说颂言：</p>
<blockquote>
<p>名身与句身，及字身差别；</p>
<p>凡愚所计着，如象溺深泥。</p>
</blockquote>
<p>    </p>
<p>复次，大慧，未来世中，有诸邪智恶思觉者，离如实法以见一异、俱不俱相，问诸智者，彼即答言：​“此非正问。​” ​“谓色与无常为异为不异，如是涅槃诸行，相所相，依所依，造所造，见所见，地与微尘，智与智者，为异为不异？​” 如是等不可记事，次第而问，世尊说此当止记答。愚夫无智，非能所知，佛欲令其离惊怖处，不为记说。大慧，不记说者，欲令外道永得出离作者见故。</p>
<div style="break-before: page; page-break-before: always;"></div>
<h1 id="阿含经"><a class="header" href="#阿含经">阿含经</a></h1>
<h2 id="长阿含"><a class="header" href="#长阿含">长阿含</a></h2>
<h3 id="卷二十一"><a class="header" href="#卷二十一">卷二十一</a></h3>
<h4 id="世记经战斗品"><a class="header" href="#世记经战斗品">世记经·战斗品</a></h4>
<p>佛曾说偈言：</p>
<blockquote>
<p>我常言智者，不应与愚诤；</p>
<p>愚骂而智默，则为胜彼愚。</p>
<p>我观第一义，忍默为最上。</p>
</blockquote>
<p>需：以默应愚</p>
<p>    </p>
<h3 id="卷二十二"><a class="header" href="#卷二十二">卷二十二</a></h3>
<h4 id="世记经三中劫品"><a class="header" href="#世记经三中劫品">世记经·三中劫品</a></h4>
<p>三中劫：</p>
<ul>
<li>
<p>刀兵劫：斯由其人常怀嗔怒、害心相向、无慈仁故，是为刀兵劫。</p>
</li>
<li>
<p>饥饿劫：斯由其人于饥饿劫中，常怀悭贪、无施惠心、不肯分割、不念厄人故也，是为饥饿劫。</p>
</li>
<li>
<p>疾疫劫：斯由时人慈心相向，展转相问：‘汝病差不？身安隐不？’以此因缘得生天上，是故名为疾疫劫。</p>
</li>
</ul>
<h4 id="世记经世本缘品"><a class="header" href="#世记经世本缘品">世记经·世本缘品</a></h4>
<hr>
<h2 id="增一阿含"><a class="header" href="#增一阿含">增一阿含</a></h2>
<h3 id="卷一-1"><a class="header" href="#卷一-1">卷一</a></h3>
<h4 id="序品"><a class="header" href="#序品">序品</a></h4>
<p>生三十七道品及诸法偈：</p>
<blockquote>
<p>诸恶莫作，诸善奉行；</p>
<p>自净其意，是诸佛教。</p>
</blockquote>
<p>诸恶莫作，戒具之禁，清白之行；诸善奉行，心意清净；自净其意，除邪颠倒；是诸佛教，去愚惑想。</p>
<h4 id="十念品"><a class="header" href="#十念品">十念品</a></h4>
<p>十种禅定修习方法。其中安般念(即入出息念)，是比较普及的方式，且是能成就四禅的。</p>
<ul>
<li>
<p>佛随念：以佛德为所缘</p>
</li>
<li>
<p>法随念：以佛法之德为所缘</p>
</li>
<li>
<p>僧随念：以僧德为所缘</p>
</li>
<li>
<p>戒随念：以自己不毁的戒德为所缘</p>
</li>
<li>
<p>舍随念：以自己施舍的舍德为所缘</p>
</li>
<li>
<p>天随念：以诸天为例证而随念于自己有同样的信、戒、闻、舍及慧等德</p>
</li>
<li>
<p>寂止随念：以一切苦止息的涅槃之德为所缘</p>
</li>
<li>
<p>安般念：以入息出息相为所缘</p>
</li>
<li>
<p>身至念：以三十二身分的相为所缘</p>
</li>
<li>
<p>念死：以死为所缘而起“死将来临”​、​“命根将断”的如理作意</p>
</li>
</ul>
<p>    </p>
<h3 id="卷二-1"><a class="header" href="#卷二-1">卷二</a></h3>
<h4 id="广演品"><a class="header" href="#广演品">广演品</a></h4>
<p>十种修习方式的具体方法。</p>
<p><strong>舍随念</strong>：我今所施，施中之上，永无悔心，无返报想，快得善利。若人骂我，我终不还  报；设人害我，手拳相加，刀杖相向，瓦石相掷，当起慈心，不兴瞋恚。我所施者，施意不绝。</p>
<p><strong>安般念</strong>：所谓安般者，若息长时，亦当观知我今息长；若复息短，亦当观知我今息短；若息极冷，亦当观知我今息冷；若复息热，亦当观知我今息热。具观身体，从头至足皆当观知。若复息有长短，亦当观息有长有短，用心持身，知息长短，皆悉知之，寻息出入，分别晓了。若心持身知息长短，亦复知之，数息长短，分别晓了。</p>
<p>    </p>
<h3 id="卷三-1"><a class="header" href="#卷三-1">卷三</a></h3>
<h4 id="弟子品"><a class="header" href="#弟子品">弟子品</a></h4>
<p>介绍佛陀的各大弟子及其特点。包括乔陈如、舍利弗、大目揵连、阿那律等等。</p>
<h4 id="比丘尼品"><a class="header" href="#比丘尼品">比丘尼品</a></h4>
<p>介绍了包括大爱道瞿昙弥(佛陀养母)、奢摩等比丘尼。</p>
<h4 id="清信士品"><a class="header" href="#清信士品">清信士品</a></h4>
<p>介绍佛陀在家男众弟子，包括须达多、波斯匿王等。</p>
<h4 id="清信女品"><a class="header" href="#清信女品">清信女品</a></h4>
<p>介绍佛陀在家女众弟子，包括摩利夫人、月光夫人等。</p>
<h4 id="阿须伦品"><a class="header" href="#阿须伦品">阿须伦品</a></h4>
<p>主要介绍佛陀现世时的利益。</p>
<p>    </p>
<h3 id="卷四-1"><a class="header" href="#卷四-1">卷四</a></h3>
<h4 id="一子品"><a class="header" href="#一子品">一子品</a></h4>
<p>教授子女修道，以使成人。唯有一子时，又有精进、谨慎之意。</p>
<p>修道时，在家当学质多长者、象童子、难陀母等，出家当学舍利弗、目犍连、谶摩比丘尼等。</p>
<p>具体教法为：</p>
<ul>
<li>
<p>生恶心则堕地狱，生善心则生天上。</p>
</li>
<li>
<p>当除诸色，莫起想著。情爱为轮回五道之因。</p>
</li>
<li>
<p>莫作乱想，常当专意。无欲想便起欲想，已起欲想便增益，瞋、疑等亦是如此。</p>
</li>
</ul>
<p>偈言：</p>
<blockquote>
<p>二斯及二心，一堕一生天，</p>
<p>男女想受乐，二欲想在后。</p>
</blockquote>
<p>    </p>
<h4 id="护心品"><a class="header" href="#护心品">护心品</a></h4>
<p>无放逸行，护心。</p>
<p>偈言：</p>
<blockquote>
<p>无憍甘露迹，放逸是死径；</p>
<p>无慢则不死，慢者即是死。</p>
</blockquote>
<p>无放逸行：不触娆一切众生，不害一切众生，不恼一切众生，是谓无放逸行。</p>
<p>    </p>
<p>比丘对待护法居士、施主，当应视作父母而孝顺之，亦以法回报施主。自身亦要精进修道，莫使施主所施之物白白浪费。</p>
<p>护法居士对待比丘，应如农夫治田，除去秽草，令成谷食。施食、无令忧恼、无令恐惧等，亦是施主帮助比丘成果之法。</p>
<p>偈言：</p>
<blockquote>
<p>尽当普惠施，终无吝悔心；</p>
<p>必当遇良友，得济到彼岸。</p>
</blockquote>
<p>    </p>
<h3 id="卷五-1"><a class="header" href="#卷五-1">卷五</a></h3>
<h4 id="不还品"><a class="header" href="#不还品">不还品</a></h4>
<p>当灭贪欲、瞋恚、愚痴、悭贪，得阿那含。</p>
<p>偈言：（瞋、痴、悭贪亦然）</p>
<blockquote>
<p>贪淫之所染，众生堕恶趣；</p>
<p>当勤舍贪欲，便成阿那含。​</p>
</blockquote>
<p>    </p>
<h4 id="一入道品"><a class="header" href="#一入道品">一入道品</a></h4>
<p>思惟四意止（四意止即四念处）：</p>
<ul>
<li>
<p>内自观身、外自观身、内外观身，除去恶念，无有愁忧；（身念处）</p>
</li>
<li>
<p>内观痛痛而自娱乐，外观痛痛，内外观痛痛。（受念处）</p>
</li>
<li>
<p>内观心而自娱乐，外观心，内外观心。（心念处）</p>
</li>
<li>
<p>内观法，外观法，内外观法而自娱乐。（法念处）</p>
</li>
</ul>
<p>身念处：观此身中皆悉不净，无有可贪。此身无常，为分散法。</p>
<p>受念处：比丘得乐痛时，即自觉知我得乐痛；得苦痛时，即自觉知我得苦痛；得不苦不乐痛时，即自觉知我得不苦不乐痛。</p>
<p>心念处：比丘有爱欲心，便自觉知有爱欲心；无爱欲心，亦自觉知无爱欲心。瞋、愚痴、乱心等亦然，如实知心念的生起。</p>
<p>法念处：比丘修念觉意，依观、依无欲、依灭尽，舍诸恶法。修法觉意、修精进觉意、修喜觉意 、修猗觉意、修三昧觉意、修护觉意，依观、依无欲、依灭尽，舍诸恶法。（七觉支）</p>
<p>（简化版的为：观身不净、观受是苦、观心无常、观法无我。 简化版的似乎与本文的说明稍微有些差异）</p>
<p>    </p>
<p>寂静处、乞食、独坐、一坐一食、树下、露坐、空闲处、五纳衣、三衣、冢间坐、一食、日正中食、头陀行，则为佛所称赞。</p>
<p>警惕利养，利养甚重，令人不得至无上正真之道。</p>
<p>偈言：</p>
<blockquote>
<p>受人利养重，坏人清白行；</p>
<p>是故当制心，莫贪著于味。</p>
<p>师利以得定，乃至天帝宫；</p>
<p>便于神通退，堕于屠杀中。</p>
</blockquote>
<p>    </p>
<h3 id="卷六-1"><a class="header" href="#卷六-1">卷六</a></h3>
<h4 id="利养品"><a class="header" href="#利养品">利养品</a></h4>
<p>利养可能给比丘带来乐受，并使比丘染著欲念，生退转心，犹如修罗陀比丘。（修罗比丘最终还为白衣，屠牛杀生）</p>
<p>灭味欲，偈言：</p>
<blockquote>
<p>众生著此味，死堕恶趣中；</p>
<p>今当舍此欲，便成阿罗汉。</p>
</blockquote>
<p>    </p>
<p>乐为苦因。因一长者丧失其子，以其因缘佛陀为其开示乐为苦因。</p>
<p>    </p>
<p>色受想行识皆无常之法，计色为我，色是我所，我是色所，色便败坏，迁移不停，于中起愁忧苦恼 。受想行识亦复如是。</p>
<p>    </p>
<h3 id="卷七-1"><a class="header" href="#卷七-1">卷七</a></h3>
<h4 id="五戒品"><a class="header" href="#五戒品">五戒品</a></h4>
<p>即戒杀、盗、淫、妄、酒，应行布施、不淫、不妄语，不饮酒；</p>
<p>（若生人中）杀生者命短，以断他命故；劫盗者贫匮，以断他生业故；邪淫者闺门淫乱，为人所讥；妄语者口气臭恶，为人所憎，以其妄语故；饮酒者狂愚痴惑，不识真伪。</p>
<p>    </p>
<h4 id="有无品"><a class="header" href="#有无品">有无品</a></h4>
<p>应离有、无，二边见。</p>
<p>    </p>
<h4 id="火灭品"><a class="header" href="#火灭品">火灭品</a></h4>
<p>难陀为声闻中第一端正者，诸根寂静。</p>
<p>    </p>
<p>涅槃界有二：</p>
<ul>
<li>
<p>有余涅槃：灭五下分结(贪、嗔、身见、戒禁取、疑)，不还来此世。</p>
</li>
<li>
<p>无余涅槃：生死已尽，梵行已立，所作已办，更不受有。（意解脱、慧解脱）</p>
</li>
</ul>
<p>    </p>
<p>若要得天眼，当持禁戒，无失毫厘，亦当除去憍慢之结，莫计吾我染著之想。（神识为吾，形体为我）</p>
<p>阿那律为声闻中天眼第一。</p>
<p>    </p>
<h4 id="安般品一"><a class="header" href="#安般品一">安般品（一）</a></h4>
<p>安般念：无他异念，系意鼻头：出息长知息长，入息长亦知息长；出息短亦知息短，入息短亦知息短；出息冷亦知息冷，入息冷亦知息冷；出息暖亦知息暖，入息暖亦知息暖；尽观身体入息、出息，皆悉知之；有时有息亦复知有，有时无息亦复知无；若息从心出亦复知从心出，若息从心入亦复知从心入</p>
<p>    </p>
<p>罗云比丘为声闻中第一持禁戒者。（罗云即罗睺罗）</p>
<p>    </p>
<h3 id="卷八-1"><a class="header" href="#卷八-1">卷八</a></h3>
<h4 id="安般品二"><a class="header" href="#安般品二">安般品（二）</a></h4>
<p>偈言：</p>
<blockquote>
<p>贪淫如时雨，于欲无厌足；</p>
<p>乐少而苦多，智者所屏弃。</p>
<p>正使受天欲，五乐而自娱；</p>
<p>不如断爱心，正觉之弟子。</p>
<p>食福经亿劫，福尽还入狱；</p>
<p>受乐讵几时，辄受地狱痛！</p>
</blockquote>
<p>    </p>
<p>比丘当断欲去爱。断欲则于善渐有增，如月渐满；贪欲则于善渐有减，如月渐亏。</p>
<p>偈言：</p>
<blockquote>
<p>若人有贪欲，瞋恚、痴不尽；</p>
<p>于善渐有减，犹如月向尽。</p>
<p>若人无贪欲，瞋恚、痴亦尽；</p>
<p>于善渐有增，犹如月盛满。</p>
</blockquote>
<p>    </p>
<p>比丘应去除我慢。</p>
<p>    </p>
<h3 id="卷九-1"><a class="header" href="#卷九-1">卷九</a></h3>
<h4 id="惭愧品"><a class="header" href="#惭愧品">惭愧品</a></h4>
<p>惭、愧二法，拥护世间。</p>
<p>比丘当行布施之法。布施之法当以”法施“为上。</p>
<p>    </p>
<p>提婆达多怂恿阿阇世王放醉象害佛陀出自本卷。</p>
<p>佛陀带难陀上三十三天，至地狱中，以火灭火，通过天女之欲，地狱之惧，使难陀精进修道，得证阿罗汉。</p>
<p>    </p>
<h3 id="卷十-1"><a class="header" href="#卷十-1">卷十</a></h3>
<h4 id="劝请品"><a class="header" href="#劝请品">劝请品</a></h4>
<p>佛陀成道后，梵天劝请佛陀转法轮。</p>
<p>此众生类亦复如是，为生、老、病、死所见逼促，诸根应熟，然不闻法而便丧者，不亦苦哉。</p>
<p>    </p>
<h3 id="卷十一"><a class="header" href="#卷十一">卷十一</a></h3>
<h4 id="善知识品"><a class="header" href="#善知识品">善知识品</a></h4>
<div style="break-before: page; page-break-before: always;"></div>
<h1 id="转法轮经"><a class="header" href="#转法轮经">转法轮经</a></h1>
<p>闻如是：</p>
<p>一时佛在波罗奈国鹿野树下坐，时有千比丘诸天神，皆大会侧塞空中。</p>
<p>于是有自然法轮，飞来当佛前转。佛以手抚轮曰：”止！往者吾从无数劫来，<u>为名色转，受苦无量</u>。今者痴爱之意已止，漏结之情已解，诸根已定生死已断，不复转于五道也。“ 轮即止。</p>
<p>于是佛告诸比丘，世间有二事堕边行，行道弟子舍家者，终身不当与从事。何等二？</p>
<ul>
<li>
<p>一为念在贪欲，无清净志。</p>
</li>
<li>
<p>二为猗着身爱，不能精进。</p>
</li>
</ul>
<p>是故退边行，不得值佛道德具人。若此比丘不念贪欲、着身爱行，可得受中，如来最正觉得眼得慧。从两边度自致泥洹。</p>
<p>何谓受中？谓受八直之道。一曰正见，二曰正思，三曰正言，四曰正行，五曰正命，六曰正治，七曰正志，八曰正定。</p>
<p>若诸比丘本末闻道，当已知甚苦为真谛。已一心受眼、受禅思、受慧见、觉所念，令意解。当知甚苦习尽为真谛。已受眼观、禅思、慧见、觉所念，令意解。如是尽真谛。</p>
<p>何谓为苦？谓生老苦、病苦、忧悲恼苦、怨憎会苦、所爱别苦、求不得苦。要从五阴受盛为苦。</p>
<p>何谓苦习？谓从爱故而令复有乐性，不离在在贪喜。欲爱色爱不色之爱，是习为苦。</p>
<p>何谓苦尽？谓觉从爱复有所乐，淫念不受。不念无余无淫。舍之无复禅，如是为习尽。</p>
<p>何谓苦习尽欲受道？谓受行八直道。正见、正思、正言、正行、正命、正治、正志、正定，是为苦习尽受道真谛也。</p>
<p>    </p>
<p>又是比丘，苦为真谛，苦由习为真谛，苦习尽为真谛，苦习尽欲受道为真谛。 【$即^{苦、集、灭、道}$】</p>
<ul>
<li>
<p>若本在昔，未闻是法者，当受眼观、禅行、受慧见、受觉念，令意得解。</p>
</li>
<li>
<p>若令在斯，未闻是四谛法者，当受道眼、受禅思、受慧觉，令意行解。</p>
</li>
<li>
<p>若诸在彼，不得闻是四谛法者，亦当受眼、受禅、受慧、受觉，令意得解。</p>
</li>
</ul>
<p>是为四谛三转合十二事。</p>
<p>知而未净者吾不与也，一切世间诸天人民若梵若魔沙门梵志，自知证已受行戒定慧解度知见成，是为四极，是生后不复有，长离世间无复忧患。</p>
<p>佛说是时，贤者阿若拘邻等及八千垓天，皆远尘离垢诸法眼生。其千比丘漏尽意解，皆得阿罗汉，及上诸习法应当尽者一切皆转。众祐法轮声三转，诸天世间在法地者莫不遍闻，至于第一四天王、忉利天、焰天、兜术天、不骄乐天、化应声天，至诸梵界须臾遍闻。尔时佛界三千日月万二千天地皆大震动，是为佛众祐，始于波罗奈以无上法轮转未转者，照无数度诸天人从是得道。</p>
<p>佛说是已，皆大欢喜。</p>
<div style="break-before: page; page-break-before: always;"></div>
<h1 id="论"><a class="header" href="#论">论</a></h1>
<div style="break-before: page; page-break-before: always;"></div>
<h1 id="证道歌"><a class="header" href="#证道歌">证道歌</a></h1>
<p>君不见，</p>
<p>绝学无为闲道人，不除妄想不求真，</p>
<p><u>无明实性即佛性，幻化空身即法身</u>，</p>
<p>法身觉了无一物，本源自性天真佛，</p>
<p><u>五阴浮云空去来，三毒水泡虚出没</u>。</p>
<p>证实相，无人法，刹那灭却阿鼻业，</p>
<p>若将妄语诳众生，自招拔舌尘沙劫。</p>
<p>顿觉了，如来禅，六度万行体中圆，</p>
<p><u>梦里明明有六趣，觉后空空无大千</u>。</p>
<p>无罪福，无损益，寂灭性中莫问觅，</p>
<p>昔来尘镜未曾磨，今日分明须剖析。</p>
<p>谁无念？谁无生？若实无生无不生，</p>
<p>唤取机关木人问，求佛施功早晚成。</p>
<p>放四大，莫把捉，寂灭性中随饮啄，</p>
<p>诸行无常一切空，即是如来大圆觉。</p>
<p>决定说，表真僧，有人不肯任情征，</p>
<p>直截根源佛所印，寻枝摘叶我不能。</p>
<p>摩尼珠，人不识，如来藏里亲收得，</p>
<p>六般神用空不空，一颗圆光色非色。</p>
<p>净五眼，得五力，唯证乃知难可测，</p>
<p>镜里看形见不难，水中捉月争拈得？</p>
<p>常独行，常独步，达者同游涅盘路，</p>
<p>调古神清风自高，貌悴骨刚人不顾。</p>
<p>穷释子，口称贫，实是身贫道不贫，</p>
<p>贫则身常披缕褐，道则心藏无价珍。</p>
<p>无价珍，用无尽，利物应机终不吝，</p>
<p>三身四智体中圆，八解六通心地印，</p>
<p>上士一决一切了，中下多闻多不信，</p>
<p>但自怀中解垢衣，谁能向外夸精进？</p>
<p><u>从他谤，任他非，把火烧天徒自疲，</u></p>
<p>我闻恰似饮甘露，销融顿入不思议。</p>
<p>观恶言，是功德，此即成吾善知识，</p>
<p>不因讪谤起冤亲，何表无生慈忍力？</p>
<p>宗亦通，说亦通，定慧圆明不滞空，</p>
<p>非但我今独达了，恒沙诸佛体皆同。</p>
<p>狮子吼，无畏说，百兽闻之皆胆裂，</p>
<p>香象奔波失却威，天龙寂听生欣悦。</p>
<p>游江海，涉山川，寻师访道为参禅，</p>
<p>自从认得曹溪路，了知生死不相关。</p>
<p><u>行亦禅，坐亦禅，语默动静体安然</u>，</p>
<p>纵遇锋刀常坦坦，假饶毒药也闲闲，</p>
<p>我师得见燃灯佛，多劫曾为忍辱仙。</p>
<p>几回生，几回死，生死悠悠无定止，</p>
<p>自从顿悟了无生，于诸荣辱何忧喜？</p>
<p>入深山，住兰若，岑崟幽邃长松下，</p>
<p>优游静坐野僧家，閴寂安居实潇洒。</p>
<p>觉即了，不施功，一切有为法不同，</p>
<p>著相布施生天福，犹如仰箭射虚空。</p>
<p>势力尽，箭还坠，招得来生不如意，</p>
<p>争似无为实相门，一超直入如来地。</p>
<p>但得本，莫愁末，如净瑠璃含宝月，</p>
<p>既能解此如意珠，自利利他终不竭。</p>
<p>江月照，松风吹，永夜清宵何所为？</p>
<p>佛性戒珠心地印，雾露云霞体上衣。</p>
<p>降龙钵，解虎锡，两钴金环鸣历历，</p>
<p>不是标形虚事持，如来宝杖亲踪迹。</p>
<p><u>不求真，不断妄，了知二法空无相</u>，</p>
<p>无相无空无不空，即是如来真实相。</p>
<p>心镜明，鉴无碍，廓然莹彻周沙界，</p>
<p>万象森罗影现中，一颗圆光非内外。</p>
<p>豁达空，拨因果，莽莽荡荡招殃祸，</p>
<p><u>弃有著空病亦然，还如避溺而投火</u>。</p>
<p>舍妄心，取真理，取舍之心成巧伪，</p>
<p>学人不了用修行，深成认贼将为子。</p>
<p>损法财，灭功德，莫不由此心意识，</p>
<p>是以禅门了却心，顿入无生知见力。</p>
<p>大丈夫，秉慧剑，般若锋兮金刚焰，</p>
<p>非但空摧外道心，早曾落却天魔胆。</p>
<p>震法雷，击法鼓，布慈云兮洒甘露，</p>
<p>龙象蹴踏润无边，三乘五性皆醒悟，</p>
<p>雪山肥腻更无杂，纯出醍醐我常纳，</p>
<p>一性圆通一切性，一法遍含一切法，</p>
<p>一月普现一切水，一切水月一月摄，</p>
<p>诸佛法身入我性，我性同共如来合，</p>
<p>一地具足一切地，非色非心非行业，</p>
<p>弹指圆成八万门，刹那灭却三只劫，</p>
<p>一切数句非数句，与吾灵觉何交涉？</p>
<p>不可毁，不可赞，体若虚空无涯岸，</p>
<p>不离当处常湛然，觅即知君不可见。</p>
<p>取不得，舍不得，不可得中祗么得。</p>
<p>默时说，说时默，大施门开无壅塞，</p>
<p>有人问我解何宗，报道摩诃般若力，</p>
<p>或是或非人不识，顺行逆行天莫测，</p>
<p>吾早曾经多劫修，不是等闲相诳惑。</p>
<p>建法幢，立宗旨，明明佛勅曹溪是，</p>
<p>第一迦叶首传灯，二十八代西天记。</p>
<p>法东流，入此土，菩提达磨为初祖，</p>
<p>六代传衣天下闻，后人得道何穷数！</p>
<p>真不立，妄本空，有无俱遣不空空，</p>
<p>二十空门元不著，一性如来体自同。</p>
<p><u>心是根，法是尘，两种犹如镜上痕，</u></p>
<p>痕垢尽除光始现，心法双忘性即真。</p>
<p>嗟末法，恶时世，众生福薄难调制，</p>
<p>去圣远兮邪见深，魔强法弱多怨害，</p>
<p>闻说如来顿教门，恨不灭除令瓦碎。</p>
<p>作在心，殃在身，不须冤诉更忧人，</p>
<p>欲得不招无间业，莫谤如来正法轮！</p>
<p>旃檀林，无杂树，郁密森沈狮子住，</p>
<p>境静林间独自游，飞禽走兽皆远去。</p>
<p>狮子儿，众随后，三岁便能大哮吼，</p>
<p>若是野犴逐法王，百年妖怪虚开口。</p>
<p>圆顿教，勿人情，有疑不决直须争，</p>
<p>不是山僧逞人我，修行恐落断常坑。</p>
<p>非不非，是不是，差之毫厘失千里，</p>
<p>是则龙女顿成佛，非则善星生陷坠，</p>
<p>吾早年来积学问，亦曾讨疏寻经论，</p>
<p><u>分别名相不知休，入海算沙徒自困</u>，</p>
<p>却被如来苦诃责，数他珍宝有何益？</p>
<p>从来蹭蹬觉虚行，多年枉作风尘客。</p>
<p>种性邪，错知解，不达如来圆顿制，</p>
<p>二乘精进勿道心，外道聪明无智慧。</p>
<p>亦愚痴，亦小呆，空拳指上生实解，</p>
<p>执指为月枉施功，根境法中虚揑怪，</p>
<p>不见一法即如来，方得名为观自在，</p>
<p>了即业障本来空，未了应须还夙债，</p>
<p>饥逢王膳不能餐，病遇医王争得瘥(chài)？</p>
<p><u>在欲行禅知见力，火中生莲终不坏</u>，</p>
<p>勇施犯重悟无生，早时成佛于今在。</p>
<p>狮子吼，无畏说，深嗟懵懂顽皮靼，</p>
<p>只知犯重障菩提，不见如来开秘诀。</p>
<p>有二比丘犯淫杀，波离萤光增罪结，</p>
<p>维摩大士顿除疑，犹如赫日销霜雪。</p>
<p>不思议，解脱力，妙用恒沙也无极，</p>
<p>四事供养敢辞劳，万两黄金亦销得，</p>
<p>粉身碎骨未足酬，一句了然超百亿。</p>
<p>法中王，最高胜，恒沙如来同共证，</p>
<p>我今解此如意珠，信受之者皆相应。</p>
<p>了了见，无一物，亦无人，亦无佛，</p>
<p>大千沙界海中沤，一切圣贤如电拂。</p>
<p>假使铁轮顶上旋，定慧圆明终不失。</p>
<p>日可冷，月可热，众魔不能坏真说，</p>
<p>象驾峥嵘谩进途，谁见螳螂能拒辙？</p>
<p>大象不游于兔径，大悟不拘于小节，</p>
<p>莫将管见谤苍苍，未了吾今为君诀！</p>
<div style="break-before: page; page-break-before: always;"></div>
<h1 id="达摩破相论"><a class="header" href="#达摩破相论">达摩破相论</a></h1>
<p><strong>问曰</strong>：若复有人志求佛道者，当修何法最为省要？</p>
<p><strong>答曰</strong>：唯观心一法，总摄诸法，最为省要。</p>
<p><strong>问曰</strong>：何一法能摄诸法？</p>
<p><strong>答曰</strong>：<u>心者万法之根本</u>，一切诸法唯心所生；若能了心，则万法俱备；犹如大树，所有枝条及诸花果，皆悉依根。栽树者，存根而始生子；伐树者，去根而必死。若了心修道，则少力而易成；不了心而修，费功而无益。故知一切善恶皆由自心。心外别求，终无是处。</p>
<p>    </p>
<p><strong>问曰</strong>：云何观心称之为了？</p>
<p><strong>答曰</strong>：菩萨摩诃萨，行深般若波罗蜜多时，了四大五阴本空无我；了见自心起用，有二种差别。云何为二？<u>一者净心，二者染心。此二种心法，亦自然本来俱有</u>；虽假缘合，互相因待。<u>净心恒乐善因，染体常思恶业</u>。若不受所染，则称之为圣。遂能远离诸苦，证涅槃乐。若堕染心，造业受其缠覆，则名之为凡，沉沦三界，受种种苦。何以故？由彼染心，障真如体故。十地经云：众生身中有金刚佛性，犹如日轮，体明圆满，广大无边；只为五阴重云所覆，如瓶内灯光，不能显现。又涅槃经云：一切众生悉有佛性，无明覆故，不得解脱。佛性者，即觉性也。但自觉觉他，觉知明了，则名解脱。故知一切诸善，以觉为根；因其觉根，遂能显现诸功德树。涅槃之果德，因此而成。如是观心，可名为了。</p>
<p>    </p>
<p><strong>问</strong>：上说真如佛性，一切功德，因觉为根，未审无明之心，以何为根？</p>
<p><strong>答</strong>：无明之心，虽有八万四千烦恼情欲，及恒河沙众恶，皆因三毒以为根本。其三毒者，贪嗔痴是也。此三毒心，自能具足一切诸恶。犹如大树，根虽是一，所生枝叶其数无边。彼三毒根，一一根中，生诸恶业百千万亿，倍过于前，不可为喻。如是三毒心，于本体中，应现六根，亦名六贼，即六识也。由此六识，出入诸根，贪著万境，能成恶业，障真如体，故名六贼。一切众生，由此三毒六贼，惑乱身心，沉没生死，轮回六趣，受诸苦恼；犹如江河，因小泉源，洎流不绝，乃能弥漫，波涛万里。若复有人断其本源，即众流皆息。求解脱者，能转三毒为三聚净戒，转六贼为六波罗蜜，自然永离一切诸苦。</p>
<p>    </p>
<p><strong>问</strong>：六趣三界广大无边，若唯观心，何由免无穷之苦？</p>
<p><strong>答</strong>：三界业报，唯心所生；<u>本若无心，于三界中，即出三界</u>。其三界者，即三毒也；贪为欲界，嗔为色界，痴为无色界，故名三界。由此三毒，造业轻重，受报不同，分归六处，故名六趣。</p>
<p>    </p>
<p><strong>问</strong>：云何轻重分之为六？</p>
<p><strong>答曰</strong>：众生不了正因，迷心修善，未免三界，生三轻趣。云何三轻趣？所谓迷修十善，妄求快乐，未免贪界，生于天趣。迷持五戒，妄起爱憎，未免嗔界，生于人趣。迷执有为，信邪求福，未免痴界，生阿修罗趣。如是三类，名三轻趣。云何三重？所谓纵三毒心，唯造恶业，堕三重趣。若贪业重者，堕恶鬼趣；嗔业重者，堕地狱趣；痴业重者，堕畜生趣。如是三重，通前三轻，遂成六趣。故知一切苦业由自心生，但能摄心，离诸邪恶，三界六趣轮回之苦，自然消灭离苦，即得解脱。</p>
<p>    </p>
<p><strong>问曰</strong>：如佛所说，我于三大阿僧祇劫，无量勤苦，方成佛道。云何今说，唯只观心，制三毒，即名解脱？</p>
<p><strong>答</strong>：佛所说言，无虚妄也。阿僧祇劫者，即三毒心也；胡言阿僧祇，汉名不可数。<u>此三毒心，于中有恒沙恶念，于一一念中，皆为一劫；如是恒沙不可数也，故言三大阿僧祇</u>。真如之性，既被三毒之所覆盖，若不超彼三大恒沙毒恶之心，云何名为解脱？<u>今若能转贪嗔痴等三毒心，为三解脱，是则名为得度三大阿僧祇劫</u>。末世众生愚痴钝根，不解如来三大阿僧祇秘密之说，遂言成佛尘劫未期，岂不疑误行人退菩提道。</p>
<p>    </p>
<p><strong>问</strong>：菩萨摩诃萨由持三聚净戒，行六波罗蜜，方成佛道；今令学者唯只观心，不修戒行，云何成佛？</p>
<p><strong>答</strong>：三聚净戒者，即制三毒心也。制三毒成无量善聚。聚者会也，无量善法普会于心，故名三聚净戒。六波罗蜜者，即净六根也。胡名波罗蜜，汉名达彼岸，<u>以六根清净，不染六尘，即是度烦恼河，至菩提岸</u>。故名六波罗蜜。</p>
<p>    </p>
<p><strong>问</strong>：如经所说；三聚净戒者，誓断一切恶、誓修一切善、誓度一切众生。今者唯言制三毒心，岂不文义有乖也？</p>
<p><strong>答</strong>：佛所说是真实语。菩萨摩诃萨，于过去因中修行时，为对三毒，发三誓愿，持一切净戒。<u>对于贪毒，誓断一切恶常修一切善；对于嗔毒，誓度一切众生</u>；故常修慧；对于痴毒，由持如是戒定慧等三种净法，故能超彼三毒成佛道也。诸恶消灭，名为断。以能持三聚净戒，则诸善具足，名之为修。以能断恶修善，则万行成就，自它俱利，普济群生，故名解脱。则知所修戒行不离于心，若自心清净，则一切佛土皆悉清净。故经云：心垢则众生垢，心净则众生净；欲得佛土，当净其心，随其心净，则佛土净也。三聚净戒自然成就。</p>
<p>    </p>
<p><strong>问曰</strong>：如经所说，六波罗蜜者，亦名六度；所谓布施、持戒、忍辱、精进、禅定、智慧。今言六根清净，名波罗蜜者，若为通会。又六度者，其义如何？</p>
<p><strong>答</strong>：欲修六度，当净六根，先降六贼。</p>
<ul>
<li>
<p>能舍眼贼，离诸色境，名为布施；</p>
</li>
<li>
<p>能禁耳贼，于彼声尘，不令纵逸，名为持戒；</p>
</li>
<li>
<p>能伏鼻贼，等诸香臭，自在调柔，名为忍辱；</p>
</li>
<li>
<p>能制口贼，不贪诸味，赞咏讲说，名为精进；</p>
</li>
<li>
<p>能降身贼，于诸触欲，湛然不动，名为禅定；</p>
</li>
<li>
<p><u>能调意贼，不顺无明，常修觉慧，名为智慧</u>。</p>
</li>
</ul>
<p>六度者运也，六波罗蜜喻若船筏，能运众生，达于彼岸，故名六度。</p>
<p>    </p>
<p><strong>问</strong>：经云：释迦如来，为菩萨时，曾饮三斗六升乳糜，方成佛道。先因饮乳，后证佛果，岂唯观心得解脱也？</p>
<p><strong>答</strong>：成佛如此，言无虚妄也；必因食乳，然使成佛。言食乳者，有二种，佛所食者，非是世间不净之乳，乃是清净法乳；三斗者，三聚净戒，六升者，六波罗蜜；成佛道时，由食如是清净法乳，方证佛果。若言如来食于世间和合不净牛膻腥乳，岂不谤误之甚。真如者，自是金刚不坏，无漏法身，永离世间一切诸苦；岂须如是不净之乳，以充饥渴。经其说，其牛不在高原，不在下湿，不食谷麦糠麸，不与挬牛同群；其牛身作紫磨金色，言牛者，毗卢舍那佛也。以大慈悲，怜愍一切，故于清净法体中，出如是三聚净戒六波罗蜜微妙法乳，养育一切求解脱者。如是真净之牛，清净之乳，非但如来饮之成道，一切众生若能饮者，皆得阿耨多罗三藐三菩提。</p>
<p>    </p>
<p><strong>问</strong>：经中所说，佛令众生修造伽蓝，铸写形像，烧香散花燃灯，昼夜六时绕塔行道，持斋礼拜，种种功德皆成佛道；若唯观心，总摄诸行，说如是事，应虚空也。</p>
<p><strong>答</strong>：佛所说经，有无量方便，以一切众生钝根狭劣，不悟甚深之义，所以假有为，喻无为；若复不修内行，唯只外求，希望获福，无有是处。</p>
<ul>
<li>
<p>言伽蓝者：西国梵语，此土翻为清净地也；若永除三毒，常净六根，身心湛然，内外清净，是名修伽蓝。</p>
</li>
<li>
<p>铸写形像者：即是一切众生求佛道也；所为修诸觉行，彷像如来真容妙相，岂遣铸写金铜之所作也？是故求解脱者，以身为炉，以法为火，以智慧为巧匠，三聚净戒、六波罗蜜以为模样；镕炼身中真如佛性，遍入一切戒律模中，如教奉行，一无漏缺，自然成就真容之像。所谓究竟常住微妙色身，非是有为败坏之法。若人求道，不解如是铸写真容，凭何辄言功德？</p>
</li>
<li>
<p>烧香者：亦非世间有相之香，乃是无为正法之香也；薰诸臭秽无明恶业，悉令消灭。其正法香者，有其五种：一者戒香，所谓能断诸恶，能修诸善。二者定香，所谓深信大乘，心无退转。三者慧香，所谓常于身心，内自观察。四者解脱香，所谓能断一切无明结缚。五者解脱知见香，所谓观照常明，通达无碍。如是五种香，名为最上之香，世间无比。佛在世日，令诸弟子以智慧火，烧如是无价珍香，供养十方诸佛。今时众生不解如来真实之义，唯将外火烧世间沉檀薰陆质碍之香，希望福报，云何得？</p>
</li>
<li>
<p>散花者：义亦如是；所谓常说正法，诸功德花，饶益有情，散沾一切；于真如性，普施庄严。此功德花，佛所赞叹，究竟常住，无雕落期。若复有人散如是花，获福无量。若言如来令众生，剪截缯彩，伤损草木，以为散花，无有是处。所以者何？持净戒者，于诸天地森罗万像，不令触犯；误犯者，犹获大罪，况复<u>今者故毁净戒，伤万物求于福报，欲益返损，岂有是乎</u>？</p>
</li>
<li>
<p>又长明灯者：即正觉心也，以觉明了，喻之为灯；是故一切求解脱者，以身为灯台，心为灯炷，增诸戒行，以为添油；智慧明达，喻如灯火。当燃如是真正觉灯，照破一切无明痴暗，能以此法，转相开示，即是一灯燃百千灯，以灯续然，然灯无尽，故号长明。过去有佛，名曰然灯，义亦如是。愚痴众生，不会如来方便之说，专行虚妄，执著有为，遂燃世间苏油之灯，以照空室，乃称依教，岂不谬乎！所以者何？佛放眉间一毫相光，上能照万八千世界，岂假如是苏油之灯，以为利益。审察斯理，应不然乎！</p>
</li>
<li>
<p>又六时行道者：所谓六根之中，于一切时，常行佛道，修诸觉行，调伏六根，长时不舍，名为六时。</p>
</li>
<li>
<p>绕塔行道者：塔是身心也，当令觉慧巡绕身心，念念不停，名为绕塔。过去诸圣，皆行此道，得至涅槃。今时世人，不会此理，曾不内行，唯执外求；将质碍身，绕世间塔，日夜走骤，徒自疲劳，而于真性，一无利益。</p>
</li>
<li>
<p>又持斋者：当须会意，不达斯理，徒尔虚切。斋者齐也，所谓斋正身心，不令散乱。持者护也，所谓于诸戒行，如法护持。必须外禁六情，内制三毒，勤觉察、净身心。了如是义，名为持斋。又持斋者，食有五种：一者法喜食，所谓依持正法，欢喜奉行。二者禅悦食，所谓内外澄寂，身心悦乐。三者念食，所谓常念诸佛，心口相应。四者愿食，所谓行住坐卧，常求善愿。五者解脱食，所谓心常清净，不染俗尘。此五种食，名为斋食。若复有人，不食如是五种净食，自言持斋，无有是处。唯断于无明之食。若辄触者，名为破斋。若有破，云何获福？世有迷人，不悟斯理，身心放逸，诸恶皆为；贪欲恣情，不生惭愧，唯断外食，自为持斋，必无是事。</p>
</li>
<li>
<p>又礼拜者：当如是法也，必须理体内明，事随权变，理有行藏，会如是义，乃名依法。夫礼者敬也，拜者伏也；所谓恭敬真性，屈伏无明，名为礼拜。若能恶情永灭，善念恒存，虽不现相，名为礼拜。其相即法相也。世尊欲令世俗表谦下心，亦为礼拜；故须屈伏外身，示内恭敬。举外明内，性相相应。若复不行理法，唯执外求，内则放纵嗔痴，常为恶业，外即空劳身相，诈现威仪，无惭于圣，徒诳于凡，不免轮回，岂成功德。</p>
</li>
</ul>
<p>    </p>
<p><strong>问</strong>：如温室经说，洗浴众僧，获福无量。此则凭于事法，功德始成，若为观心可相应否？</p>
<p><strong>答</strong>：洗浴众僧者，非洗世间有为事也。世尊当尔为诸弟子说温室经，欲令受持洗浴之法；故假世事，比喻真宗。隐说七事供养功德，其七事云何？一者净水、二者烧火、三者澡豆、四者杨柳、五者净灰、六者苏髇、七者内衣。以此七法喻于七事，一切众生由此七法沐浴庄严，能除毒心无明垢秽。其七法者：</p>
<ul>
<li>
<p>一者谓净戒洗荡僭非，犹如净水濯诸尘垢。</p>
</li>
<li>
<p>二者智慧观察内外，犹如然火能温净水。</p>
</li>
<li>
<p>三者分别简弃诸恶，犹如澡豆能净垢腻。</p>
</li>
<li>
<p>四者真实断诸妄想，如嚼杨枝能净口气。</p>
</li>
<li>
<p>五者正信决定无疑，犹如净灰摩身能辟诸风。</p>
</li>
<li>
<p>六者谓柔和忍辱，犹如苏髇通润皮肤。</p>
</li>
<li>
<p>七者谓惭愧悔诸恶业，犹如内衣遮丑行体。</p>
</li>
</ul>
<p>如上七法，是经中秘密之义。如来当尔为诸大乘利根者说，非为小智下劣凡夫，所以今人无能解悟。其温室者，即身是也。所以燃智慧火，温净戒汤，沐浴身中。真如佛性，受持七法，以自庄严。当尔比丘，聪明上智，皆悟圣意，如说修行，功德成就，俱登圣果。今时众生，莫测其事，将世间水洗质碍身，自谓依经，岂非误也。且真如佛性，非是凡形，烦恼尘垢，本来无相，岂可将质碍水，洗无为身？事不相应，云何悟道？若欲身得净者；当观此身，本因贪欲，不净所生，臭秽骈阗，内外充满。若也洗此身求于净者，犹如渐渐尽方净，以此验之，明知洗外非佛说也。</p>
<p>    </p>
<p><strong>问</strong>：经说言至念佛，必得往生西方净土。以此一门即应成佛，何假观心？求于解脱。</p>
<p><strong>答</strong>：夫念佛者，当须正念，了义为正，不了义为邪。正念必得往生，邪念云何达彼？佛者觉也，所谓觉察身心，勿令起恶；念者忆也，所谓忆持戒行不忘，精进勤了。如是义，名为念。故知念在于心，不在于言。因筌求鱼，得鱼忘筌；因言求意，得意忘言。既称念佛之名，须知念佛之道。若心无实，口诵空名，三毒内臻，人我填臆，将无明心不见佛，徒尔费功。且如诵之与念，义理悬殊，在口曰诵，在心曰念。故知念从心起，名为觉行之门；诵在口中，即是音声之相。执相求理，终无是处。故知过去诸圣所修，皆非外说，唯只推心。即心是众善之源，即心为万德之王。涅槃常乐，由息心生。三界轮回，亦从心起。心是一世之门户，心是解脱之关津。知门户者，岂虑难成？知关津者，何忧不达？窃见今时浅识，唯知事相为功，广费财宝，多伤水陆，妄营像塔，虚促人夫，积木叠泥，图青画绿，倾心尽力，损己迷它；未解惭愧，何曾觉知。见有为则勤勤爱著，说无相则兀兀如迷。且贪现世之小慈，岂觉当来之大苦。此之修学，徒自疲劳，背正归邪，诳言获福。但能摄心内照，觉观外明；绝三毒永使销亡，闭六贼不令侵扰；自然恒沙功德，种种庄严，无数法门，一一成就。超凡证圣，目击非遥。悟在须臾，何烦皓首？真门幽秘，宁可具陈？略述观心，详其少分，而说偈言：</p>
<blockquote>
<p>我本求心心自持，求心不知待心知。佛性不从心外得，心生便是罪生时。</p>
<p>我本求心不求佛，了知三界空无物。若欲求佛但求心，只这心心心是佛。</p>
</blockquote>
<div style="break-before: page; page-break-before: always;"></div>
<h1 id="清静道论"><a class="header" href="#清静道论">清静道论</a></h1>
<div style="break-before: page; page-break-before: always;"></div>
<h1 id="大智度论"><a class="header" href="#大智度论">大智度论</a></h1>
<div style="break-before: page; page-break-before: always;"></div>
<h1 id="瑜伽师地论"><a class="header" href="#瑜伽师地论">瑜伽师地论</a></h1>
<div style="break-before: page; page-break-before: always;"></div>
<h1 id="入菩萨行论"><a class="header" href="#入菩萨行论">入菩萨行论</a></h1>
<div style="break-before: page; page-break-before: always;"></div>
<h1 id="大乘起信论"><a class="header" href="#大乘起信论">大乘起信论</a></h1>
<h2 id="原文"><a class="header" href="#原文">原文</a></h2>
<p><em>马鸣菩萨</em></p>
<blockquote>
<p>归命尽十方，最胜业遍知；</p>
<p>色无碍自在，救世大悲者；</p>
<p>及彼身体相，法性真如海；</p>
<p>无量功德藏，如实修行等；</p>
<p>为欲令众生，除疑舍耶执；</p>
<p>起大乘正信，佛种不断故。</p>
</blockquote>
<p>论曰：有法能起摩诃衍信根。是故应说，说有五分。云何为五？</p>
<ul>
<li>
<p>一者因缘分</p>
</li>
<li>
<p>二者立义分</p>
</li>
<li>
<p>三者解释分</p>
</li>
<li>
<p>四者修行信心分</p>
</li>
<li>
<p>五者劝修利益分</p>
</li>
</ul>
<p>    </p>
<h3 id="初说因缘分"><a class="header" href="#初说因缘分">初说因缘分</a></h3>
<p>问曰：有何因缘而造此论？</p>
<p>答曰：是因缘有八种。云何为八？</p>
<ul>
<li>
<p>一者，因缘总相。所谓为令众生离一切苦得究竟乐，非求世间名利恭敬故。</p>
</li>
<li>
<p>二者，为欲解释如来根本之义，令诸众生正解不谬故。</p>
</li>
<li>
<p>三者，为令善根成熟众生于摩诃衍法堪任不退信故。</p>
</li>
<li>
<p>四者，为令善根微少众生，修习信心故。</p>
</li>
<li>
<p>五者，为示方便消恶业障善护其心，远离痴慢出邪网故。</p>
</li>
<li>
<p>六者，为示修习止观，对治凡夫二乘心过故。</p>
</li>
<li>
<p>七者，为示专念方便，生于佛前必定不退信心故。</p>
</li>
<li>
<p>八者，为示利益劝修行故。</p>
</li>
</ul>
<p>有如是等因缘，所以造论。</p>
<p>    </p>
<p>问曰：修多罗中具有此法何须重说？</p>
<p>答曰：修多罗中虽有此法，以众生根行不等受解缘别。所谓如来在世，众生利根。能说之人色心业胜，圆音一演异类等解，则不须论。若如来灭后，或有众生能以自力广闻而取解者，或有众生亦以自力少闻而多解者，或有众生无自心力因于广论而得解者，自有众生复以广论文多为烦，心乐总持少文而摄多义能取解者。如是此论，为欲总摄如来广大深法无边义故，应说此论。</p>
<p>已说因缘分</p>
<p>    </p>
<h3 id="次说立义分"><a class="header" href="#次说立义分">次说立义分</a></h3>
<p>摩诃衍者，总说有二种。云何为二？</p>
<ul>
<li>
<p>一者，法。</p>
</li>
<li>
<p>二者，义。</p>
</li>
</ul>
<p>所言法者，谓众生心。是心则摄一切世间法出世间法，依于此心显示摩诃衍义。何以故？是心真如相，即示摩诃衍体故。是心生灭因缘相，能示摩诃衍自体相用故。</p>
<p>所言义者，则有三种。云何为三？</p>
<ul>
<li>
<p>一者，体大。谓一切法真如平等，不增减故。</p>
</li>
<li>
<p>二者，相大。谓如来藏具足无量性功德故。</p>
</li>
<li>
<p>三者，用大。能生一切世间出世间善因果故。</p>
</li>
</ul>
<p>一切诸佛本所乘故，一切菩萨皆乘此法到如来地故。</p>
<p>已说立义分。</p>
<p>    </p>
<h3 id="次说解释分"><a class="header" href="#次说解释分">次说解释分</a></h3>
<p>解释分有三种。云何为三？</p>
<ul>
<li>
<p>一者，显示正义。</p>
</li>
<li>
<p>二者，对治邪执。</p>
</li>
<li>
<p>三者，分别发趣道相。</p>
</li>
</ul>
<h4 id="显示正义者"><a class="header" href="#显示正义者">显示正义者</a></h4>
<p>依一心法，有二种门。云何为二？</p>
<ul>
<li>
<p>一者，心真如门。</p>
</li>
<li>
<p>二者，心生灭门。</p>
</li>
</ul>
<p>是二种门皆各总摄一切法。此义云何？以是二门不相离故。</p>
<p>心真如者，即是一法界大总相法门体。所谓心性不生不灭，<u>一切诸法唯依妄念而有差别</u>，若离妄念则无一切境界之相。是故<u>一切法，从本已来，离言说相、离名字相、离心缘相</u>。毕竟平等，无有变异，不可破坏，唯是一心，故名真如。</p>
<p>以一切言说假名无实，但随妄念不可得故。言真如者，亦无有相。谓言说之极，因言遣言。此真如体，无有可遣。以一切法，悉皆真故，亦无可立。以一切法，皆同如故。当知一切法，不可说不可念故，名为真如。</p>
<p>    </p>
<p>问曰：若如是义者，诸众生等，云何随顺而能得入？</p>
<p>答曰：若知一切法，虽说无有能说、可说；虽念亦无能念、可念。是名随顺。<u>若离于念名为得入</u>。</p>
<p>    </p>
<p>复次，真如者，依言说分别有二种义。云何为二？</p>
<ul>
<li>
<p>一者，如实空。以能究竟显实故。</p>
</li>
<li>
<p>二者，如实不空。以有自体具足无漏性功德故。</p>
</li>
</ul>
<p>所言空者，从本已来，一切染法不相应故，谓离一切法差别之相。以无虚妄心念故，当知真如自性。非有相，非无相，非非有相，非非无相，非有无俱相，非一相，非异相，非非一相，非非异相，非一异俱相。乃至总说，依一切众生，以有妄心，念念分别，皆不相应故，说为空。若离妄心，实无可空故。</p>
<p>所言不空者，已显法体，空无妄故，即是真心。常恒不变，净法满足，故名不空。亦无有相可取。以离念境界唯证相应故。</p>
<p>心生灭者，依如来藏，故有生灭心。所谓不生不灭，与生灭和合，非一非异，名为阿梨耶识。</p>
<p>    </p>
<p>此识有二种义，能摄一切法，生一切法。云何为二？</p>
<ul>
<li>
<p>一者，觉义。</p>
</li>
<li>
<p>二者，不觉义。</p>
</li>
</ul>
<p><strong>所言觉义者</strong></p>
<p>谓心体离念。离念相者，等虚空界，无所不遍。<u>法界一相，即是如来平等法身</u>。依此法身，说名本觉。何以故？本觉义者，对始觉义说。以始觉者，即同本觉。始觉义者，依本觉故而有不觉。依不觉故，说有始觉。又以觉心源故，名究竟觉。不觉心源故，非究竟觉。此义云何？如凡夫人，觉知前念起恶故，能止后念令其不起。虽复名觉，即是不觉故。</p>
<p>如二乘观智初发意菩萨等，觉于念异、念无异相。以舍粗分别执着相故，名相似觉。</p>
<p>如法身菩萨等，觉于念住、念无住相。以离分别粗念相故，名随分觉。</p>
<p>如菩萨地尽，满足方便，一念相应，觉心初起，心无初相，以远离微细念故，得见心性。心即常住，名究竟觉。</p>
<p>是故修多罗说，若有众生能观无念者，则为向佛智故。又心起者，无有初相可知，而言知初相者，即谓无念。</p>
<p>是故一切众生不名为觉，以从本来，念念相续，未曾离念故，说无始无明。若得无念者，则知心相生住异灭。以无念等故，而实无有始觉之异。以四相俱时而有，皆无自立。本来平等，同一觉故。</p>
<p>    </p>
<p>复次，本觉随染，分别生二种相，与彼本觉不相舍离。云何为二？</p>
<ul>
<li>
<p>一者，智净相。</p>
</li>
<li>
<p>二者，不思议业相。</p>
</li>
</ul>
<p>智净相者，谓依法力熏习，如实修行，满足方便故，破和合识相，灭相续心相，显现法身，智淳净故。此义云何？以一切心识之相皆是无明，无明之相不离觉性，非可坏、非不可坏。如大海水，因风波动，水相、风相不相舍离，而水非动性。若风止灭，动相则灭。湿性不坏故。如是众生自性清净心，因无明风动。心与无明，俱无形相，不相舍离，而心非动性。若无明灭，相续则灭。智性不坏故。</p>
<p>不思议业相者，以依智净，能作一切胜妙境界。所谓无量功德之相，常无断绝，随众生根自然相应，种种而见，得利益故。</p>
<p>    </p>
<p>复次，觉体相者，有四种大义，与虚空等，犹如净镜。云何为四？</p>
<ul>
<li>
<p>一者，如实空镜。远离一切心境界相，无法可现，非觉照义故。</p>
</li>
<li>
<p>二者，因熏习镜。谓如实不空，一切世间境界悉于中现，不出不入，不失不坏，常住一心。以一切法即真实性故，又一切染法所不能染，智体不动。具足无漏，熏众生故。</p>
</li>
<li>
<p>三者，法出离镜。谓不空法，出烦恼碍、智碍。离和合相，淳净明故。</p>
</li>
<li>
<p>四者，缘熏习镜。谓依法出离故，遍照众生之心。令修善根，随念示现故。</p>
</li>
</ul>
<p>    </p>
<p><strong>所言不觉义者</strong></p>
<p>谓不如实知真如法一故。不觉心起，而有其念。念无自相，不离本觉。犹如迷人，依方故迷，若离于方，则无有迷。众生亦尔，依觉故迷，若离觉性，则无不觉。以有不觉妄想心故，能知名义，为说真觉。若离不觉之心，则无真觉自相可说。</p>
<p>    </p>
<p>复次，依不觉故生三种相。与彼不觉相应不离。云何为三？</p>
<ul>
<li>
<p>一者，无明业相。以依不觉故，心动说名为业。觉则不动，动则有苦，果不离因故。</p>
</li>
<li>
<p>二者，能见相。以依动故能见，不动则无见。</p>
</li>
<li>
<p>三者，境界相。以依能见故，境界妄现，离见则无境界。</p>
</li>
</ul>
<p>以有境界缘故，复生六种相。云何为六？</p>
<ul>
<li>
<p>一者，智相。依于境界，心起分别，爱与不爱故。</p>
</li>
<li>
<p>二者，相续相。依于智故，生其苦乐觉，心起念相，应不断故。</p>
</li>
<li>
<p>三者，执取相。依于相续缘念境界，住持苦乐，心起着故。</p>
</li>
<li>
<p>四者，计名字相。依于妄执分别，假名言相故。</p>
</li>
<li>
<p>五者，起业相。依于名字，寻名取着，造种种业故。</p>
</li>
<li>
<p>六者，业系苦相。以依业受果，不自在故。</p>
</li>
</ul>
<p>当知无明能生一切染法。以一切染法皆是不觉相故。</p>
<p>    </p>
<p>复次，觉与不觉有二种相。云何为二？</p>
<ul>
<li>
<p>一者，同相。</p>
</li>
<li>
<p>二者，异相。</p>
</li>
</ul>
<p>同相者，譬如种种瓦器，皆同微尘性相。如是无漏无明，种种业幻，皆同真如性相。是故修多罗中，依于此真如义，故说一切众生本来常住入于涅槃。菩提之法，非可修相，非可作相，毕竟无得，亦无色相可见。而有见色相者，唯是随染业幻所作，非是智色不空之性，以智相无可见故。</p>
<p>异相者，如种种瓦器，各各不同。如是无漏无明，随染幻差别，性染幻差别故。</p>
<p>    </p>
<p>复次，生灭因缘者。所谓众生依心、意、意识转故。此义云何？</p>
<p>以依阿梨耶识说有无明。不觉而起，能见能现，能取境界，起念相续，故说为意。此意复有五种名。云何为五？</p>
<ul>
<li>
<p>一者，名为业识。谓无明力不觉心动故。</p>
</li>
<li>
<p>二者，名为转识。依于动心能见相故。</p>
</li>
<li>
<p>三者，名为现识。所谓能现一切境界，犹如明镜现于色像。现识亦尔。随其五尘，对至即现，无有前后。以一切时，任运而起，常在前故。</p>
</li>
<li>
<p>四者，名为智识。谓分别染净法故。</p>
</li>
<li>
<p>五者，名为相续识。以念相应不断故。住持过去无量世等善恶之业令不失故，复能成熟现在未来苦乐等报，无差违故。能令现在已经之事，忽然而念，未来之事，不觉妄虑。</p>
</li>
</ul>
<p>是故三界虚伪，唯心所作。离心则无六尘境界。此义云何？以一切法皆从心起，妄念而生。<u>一切分别，即分别自心</u>。心不见心，无相可得。当知世间一切境界，皆依众生无明妄心而得住持。是故一切法，如镜中像，无体可得，唯心虚妄。以<u>心生则种种法生，心灭则种种法灭故</u>。</p>
<p>    </p>
<p>复次，言意识者，即此相续识。依诸凡夫取着转深计我、我所。种种妄执，随事攀缘，分别六尘，名为意识，亦名分离识，又复说名分别事识。</p>
<p>此识依见爱烦恼增长义故，依无明熏习所起识者，非凡夫能知，亦非二乘智慧所觉。谓依菩萨，从初正信发心观察，若证法身，得少分知，乃至菩萨究竟地不能知尽，唯佛穷了。</p>
<p>何以故？是心从本已来，自性清净。而有无明，为无明所染，有其染心。虽有染心，而常恒不变。是故此义唯佛能知。所谓心性常无念，故名为不变。以不达一法界故，心不相应，忽然念起，名为无明。</p>
<p>染心者有六种。云何为六？</p>
<ul>
<li>
<p>一者，执相应染。依二乘解脱，及信相应地远离故。</p>
</li>
<li>
<p>二者，不断相应染。依信相应地，修学方便，渐渐能舍，得净心地，究竟离故。</p>
</li>
<li>
<p>三者，分别智相应染。依具戒地渐离，乃至无相方便地，究竟离故。</p>
</li>
<li>
<p>四者，现色不相应染。依色自在地能离故。</p>
</li>
<li>
<p>五者，能见心不相应染。依心自在地能离故。</p>
</li>
<li>
<p>六者，根本业不相应染。依菩萨尽地，得入如来地能离故。</p>
</li>
</ul>
<p>不了一法界义者，从信相应地观察学断，入净心地随分得离，乃至如来地能究竟离故。</p>
<p>言相应义者，谓心念法异。依染净差别，而知相、缘相同故。</p>
<p>不相应义者，谓即心不觉，常无别异，不同知相、缘相故。</p>
<p>又染心义者，名为烦恼碍，能障真如根本智故，</p>
<p>无明义者，名为智碍，能障世间自然业智故。</p>
<p>此义云何？以依染心，能见能现，妄取境界，违平等性故。以一切法常静，无有起相，无明不觉，妄与法违故，不能得随顺世间一切境界种种智故。</p>
<p>    </p>
<p>复次，分别生灭相者，有二种。云何为二？</p>
<ul>
<li>
<p>一者粗。与心相应故。</p>
</li>
<li>
<p>二者细。与心不相应故。</p>
</li>
</ul>
<p>又粗中之粗凡夫境界；粗中之细及细中之粗菩萨境界；细中之细是佛境界。</p>
<p>此二种生灭，依于无明熏习而有。所谓依因依缘，依因者，不觉义故。依缘者，妄作境界义故。若因灭则缘灭，因灭故不相应心灭，缘灭故相应心灭。</p>
<p>    </p>
<p>问曰：若心灭者，云何相续？若相续者，云何说究竟灭？</p>
<p>答曰：所言灭者，唯心相灭，非心体灭。如风依水，而有动相。若水灭者，则风相断绝，无所依止。以水不灭，风相相续。唯风灭故，动相随灭，非是水灭。无明亦尔，依心体而动，若心体灭，则众生断绝，无所依止。以体不灭心得相续。唯痴灭故，心相随灭，非心智灭。</p>
<p>    </p>
<p>复次，有四种法熏习义故，染法净法起不断绝。云何为四？</p>
<ul>
<li>
<p>一者，净法。名为真如。</p>
</li>
<li>
<p>二者，一切染因。名为无明。</p>
</li>
<li>
<p>三者，妄心。名为业识。</p>
</li>
<li>
<p>四者，妄境界。所谓六尘。</p>
</li>
</ul>
<p>熏习义者，如世间衣服实无于香。若人以香而熏习故，则有香气。此亦如是，真如净法实无于染，但以无明而熏习故，则有染相。</p>
<p>无明染法，实无净业，但以真如而熏习故，则有净用。</p>
<p>云何熏习起染法不断？所谓以依真如法故，有于无明。以有无明染法因故，即熏习真如。以熏习故，则有妄心。以有妄心即熏习无明。不了真如法故，不觉念起，现妄境界。以有妄境界染法缘故，即熏习妄心。令其念着造种种业，受于一切身心等苦。</p>
<p>此妄境界熏习义，则有二种。云何为二？</p>
<ul>
<li>
<p>一者，增长念熏习。</p>
</li>
<li>
<p>二者，增长取熏习。</p>
</li>
</ul>
<p>妄心熏习义，则有二种。云何为二？</p>
<ul>
<li>
<p>一者，业识根本熏习。能受阿罗汉辟支佛一切菩萨生灭苦故。</p>
</li>
<li>
<p>二者，增长分别事识熏习。能受凡夫业系苦故。</p>
</li>
</ul>
<p>无明熏习义，有二种。云何为二？</p>
<ul>
<li>
<p>一者，根本熏习。以能成就业识义故。</p>
</li>
<li>
<p>二者，所起见爱熏习。以能成就分别事识义故。</p>
</li>
</ul>
<p>云何熏习起净法不断？所谓以有真如法故，能熏习无明。以熏习因缘力故，则令妄心厌生死苦，乐求涅槃。以此妄心有厌求因缘故，即熏习真如。自信己性，知心妄动，无前境界，修远离法。以如实知无前境界故，种种方便起，随顺行不取不念。乃至久远熏习力故，无明则灭。以无明灭故，心无有起。以无起故，境界随灭。以因缘俱灭故，心相皆尽。名得涅槃，成自然业。</p>
<p>妄心熏习义，有二种。云何为二？</p>
<ul>
<li>
<p>一者，分别事识熏习。依诸凡夫、二乘人等，厌生死苦，随力所能，以渐趣向无上道故。</p>
</li>
<li>
<p>二者，意熏习。谓诸菩萨，发心勇猛，速趣涅槃故。</p>
</li>
</ul>
<p>真如熏习义，有二种。云何为二？</p>
<ul>
<li>
<p>一者，自体相熏习。</p>
</li>
<li>
<p>二者，用熏习。</p>
</li>
</ul>
<p>自体相熏习者，从无始世来，具无漏法，备有不思议业，作境界之性。依此二义，恒常熏习。以有力故，能令众生厌生死苦，乐求涅槃。自信己身，有真如法，发心修行。</p>
<p>    </p>
<p>问曰：若如是义者，一切众生悉有真如等皆熏习。云何有信、无信、无量、前后差别？皆应一时自知有真如法，勤修方便等入涅槃。</p>
<p>答曰：真如本一，而有无量无边无明。从本已来，自性差别厚薄不同故。过恒沙等上烦恼依无明起差别，我见爱染烦恼依无明起差别。如是一切烦恼，依于无明所起，前后无量差别，唯如来能知故。 又诸佛法有因有缘，因缘具足，乃得成办。如木中火性，是火正因。若无人知，不假方便，能自烧木，无有是处。 众生亦尔，虽有正因熏习之力，若不值遇诸佛菩萨善知识等，以之为缘，能自断烦恼入涅槃者，则无是处。 若虽有外缘之力，而内净法未有熏习力者。亦不能究竟厌生死苦，乐求涅槃。若因缘具足者，所谓自有熏习之力，又为诸佛菩萨等慈悲愿护故，能起厌苦之心，信有涅槃，修习善根。以修善根成熟故，则值诸佛菩萨示教利喜，乃能进趣，向涅槃道。</p>
<p>    </p>
<p>用熏习者，即是众生外缘之力。如是外缘有无量义。略说二种。云何为二？</p>
<ul>
<li>
<p>一者，差别缘。</p>
</li>
<li>
<p>二者，平等缘。</p>
</li>
</ul>
<p>差别缘者，此人依于诸佛菩萨等，从初发意始求道时乃至得佛。于中若见若念，或为眷属父母诸亲，或为给使，或为知友，或为怨家，或起四摄，乃至一切所作无量行缘。以起大悲熏习之力，能令众生增长善根。若见若闻得利益故。此缘有二种。云何为二？</p>
<ul>
<li>
<p>一者，近缘。速得度故。</p>
</li>
<li>
<p>二者，远缘。久远得度故。</p>
</li>
</ul>
<p>是近、远二缘，分别复有二种。云何为二？</p>
<ul>
<li>
<p>一者，增长行缘。</p>
</li>
<li>
<p>二者，受道缘。</p>
</li>
</ul>
<p>平等缘者，一切诸佛菩萨，皆愿度脱一切众生，自然熏习，恒常不舍，以同体智力故，随应见闻，而现作业。所谓众生，依于三昧，乃得平等见诸佛故。此体用熏习，分别复有二种。云何为二？</p>
<ul>
<li>
<p>一者，未相应。谓凡夫、二乘初发意菩萨等，以意、意识熏习，依信力故而能修行。未得无分别心，与体相应故，未得自在业修行，与用相应故。</p>
</li>
<li>
<p>二者，已相应。谓法身菩萨，得无分别心，与诸佛智用相应。唯依法力自然修行，熏习真如灭无明故。</p>
</li>
</ul>
<p>    </p>
<p>复次，染法从无始已来，熏习不断，乃至得佛后则有断。净法熏习则无有断尽于未来。此义云何？以真如法常熏习故。妄心则灭，法身显现，起用熏习故无有断。</p>
<p>    </p>
<p>复次，真如自体相者，一切凡夫声闻缘觉菩萨诸佛无有增减。非前际生，非后际灭，毕竟常恒。从本已来，性自满足一切功德。所谓自体有大智慧光明义故，遍照法界义故，真实识知义故，自性清净心义故，常乐我净义故，清凉不变自在义故。具足如是过于恒沙不离不断不异不思议佛法。乃至满足无有所少义故，名为如来藏，亦名如来法身。</p>
<p>    </p>
<p>问曰：上说真如其体平等离一切相，云何复说体有如是种种功德？</p>
<p>答曰：虽实有此诸功德义，而无差别之相。等同一味，唯一真如。此义云何？以无分别，离分别相，是故无二。复以何义得说差别？以依业识生灭相示。此云何示。以一切法，本来唯心，实无于念，而有妄心，不觉起念，见诸境界，故说无明。心性不起，即是大智慧光明义故。若心起见，则有不见之相。心性离见，即是遍照法界义故。若心有动，非真识知，无有自性。非常、非乐、非我、非净。热恼衰变，则不自在，乃至具有过恒沙等妄染之义。对此义故，心性无动，则有过恒沙等诸净功德相义示现。若心有起。更见前法可念者则有所少。如是净法无量功德，即是一心，更无所念。是故满足名为法身如来之藏。</p>
<p>    </p>
<p>复次，真如用者。所谓诸佛如来，本在因地，发大慈悲，修诸波罗蜜，摄化众生，立大誓愿，尽欲度脱等众生界，亦不限劫数，尽于未来。以取一切众生，如己身故。而亦不取众生相。</p>
<p>此以何义？谓如实知一切众生，及与己身真如平等，无别异故。以有如是大方便智，除灭无明，见本法身，自然而有不思议业种种之用。即与真如等遍一切处，又亦无有用相可得。</p>
<p>何以故？谓诸佛如来唯是法身、智相之身。第一义谛，无有世谛境界。离于施作，但随众生见闻得益故说为用。此用有二种。云何为二？</p>
<ul>
<li>
<p>一者，依分别事识。凡夫二乘心所见者，名为应身。以不知转识现故，见从外来。取色分齐不能尽知故。</p>
</li>
<li>
<p>二者，依于业识。谓诸菩萨从初发意，乃至菩萨究竟地，心所见者，名为报身。身有无量色，色有无量相，相有无量好。所住依果亦有无量种种庄严，随所示现，即无有边不可穷尽离分齐相。</p>
</li>
</ul>
<p>随其所应，常能住持，不毁不失。如是功德，皆因诸波罗蜜等无漏行熏，及不思议熏之所成就。具足无量乐相故，说为报身。又为凡夫所见者，是其粗色，随于六道各见不同，种种异类非受乐相故，说为应身。</p>
<p>复次初发意菩萨等所见者，以深信真如法故，少分而见。知彼色相庄严等事，无来无去，离于分齐。唯依心现，不离真如。然此菩萨犹自分别，以未入法身位故。若得净心，所见微妙，其用转胜，乃至菩萨地尽，见之究竟。若离业识，则无见相。以诸佛法身，无有彼此色相迭相见故。</p>
<p>    </p>
<p>问曰：若诸佛法身离于色相者，云何能现色相？</p>
<p>答曰：即此法身是色体故，能现于色。所谓从本已来，色心不二。以色性即智故，色体无形。说名智身，以智性即色故。说名法身，遍一切处。所现之色，无有分齐。随心能示十方世界。无量菩萨，无量报身，无量庄严，各各差别，皆无分齐，而不相妨。此非心识分别能知，以真如自在用义故。</p>
<p>    </p>
<p>复次，显示从生灭门即入真如门。</p>
<p>所谓推求五阴色之与心，六尘境界毕竟无念。以心无形相，十方求之，终不可得。如人迷故，谓东为西，方实不转。众生亦尔，无明迷故，谓心为念，心实不动。若能观察，知心无念，即得随顺入真如门故。</p>
<p>    </p>
<h4 id="对治邪执者"><a class="header" href="#对治邪执者">对治邪执者</a></h4>
<p>一切邪执，皆依我见。若离于我，则无邪执。是我见有二种。云何为二？</p>
<ul>
<li>
<p>一者，人我见。</p>
</li>
<li>
<p>二者，法我见。</p>
</li>
</ul>
<p>人我见者，依诸凡夫说有五种。云何为五？</p>
<p>一者，闻修多罗说如来法身，毕竟寂寞，犹如虚空。以不知为破着故，即谓虚空是如来性。</p>
<p>云何对治？明虚空相是其妄法，体无不实，以对色故有。是可见相，令心生灭。以一切色法本来是心，实无外色。若无色者，则无虚空之相。所谓一切境界，唯心妄起故有。若心离于妄动，则一切境界灭。唯一真心，无所不遍。此谓如来广大性智究竟之义，非如虚空相故。</p>
<p>二者，闻修多罗说世间诸法毕竟体空，乃至涅槃真如之法，亦毕竟空。从本已来，自空离一切相。以不知为破着故，即谓真如涅槃之性，唯是其空。</p>
<p>云何对治？明真如法身自体不空，具足无量性功德故。</p>
<p>三者，闻修多罗说如来之藏无有增减，体备一切功德之法。以不解故，即谓如来之藏有色心法自相差别。</p>
<p>云何对治？以唯依真如义说故，因生灭染义示现说差别故。</p>
<p>四者，闻修多罗说一切世间生死染法，皆依如来藏而有，一切诸法不离真如，以不解故，谓如来藏自体，具有一切世间生死等法。</p>
<p>云何对治？以如来藏从本已来，唯有过恒沙等诸净功德，不离、不断、不异，真如义故，以过恒沙等烦恼染法，唯是妄有，性自本无。从无始世来，未曾与如来藏相应故。若如来藏体有妄法，而使证会永息妄者，则无是处故。</p>
<p>五者，闻修多罗说依如来藏故有生死，依如来藏故得涅槃。以不解故谓众生有始，以见始故复谓如来所得涅槃。有其终尽还作众生。</p>
<p>云何对治？以如来藏无前际故，无明之相亦无有始，若说三界外更有众生始起者，即是外道经说。又如来藏无有后际，诸佛所得涅槃与之相应则无后际故。</p>
<p>法我见者，依二乘钝根故。如来但为说人无我，以说不究竟。见有五阴生灭之法，怖畏生死，妄取涅槃。</p>
<p>云何对治？以五阴法自性不生则无有灭，本来涅槃故。</p>
<p>    </p>
<p>复次，究竟离妄执者。当知染法、净法皆悉相待，无有自相可说。是故一切法，从本已来，非色非心，非智非识，非有非无，毕竟不可说相。</p>
<p>而有言说者，当知如来善巧方便，假以言说，引导众生。其旨趣者皆为离念，归于真如，以念一切法令心生灭不入实智故。</p>
<p>    </p>
<h4 id="分别发趣道相者"><a class="header" href="#分别发趣道相者">分别发趣道相者</a></h4>
<p>谓一切诸佛所证之道，一切菩萨发心修行，趣向义故。略说发心有三种。云何为三？</p>
<ul>
<li>
<p>一者，信成就发心。</p>
</li>
<li>
<p>二者，解行发心。</p>
</li>
<li>
<p>三者，证发心。</p>
</li>
</ul>
<p><strong>信成就发心者</strong>，依何等人，修何等行。得信成就，堪能发心。</p>
<p>所谓依不定聚众生，有熏习善根力故，信业果报，能起十善。厌生死苦，欲求无上菩提，得值诸佛亲承供养修行信心，经一万劫，信心成就故。诸佛菩萨，教令发心，或以大悲故，能自发心，或因正法欲灭，以护法因缘，能自发心。如是信心成就得发心者，入正定聚，毕竟不退。名住如来种中，正因相应。</p>
<p>若有众生善根微少，久远已来烦恼深厚，虽值于佛，亦得供养，然起人天种子，或起二乘种子。</p>
<p>设有求大乘者，根则不定，若进若退，或有供养诸佛。未经一万劫，于中遇缘，亦有发心。所谓见佛色相，而发其心。或因供养众僧，而发其心。或因二乘之人教令发心。或学他发心。如是等发心悉皆不定。遇恶因缘，或便退失堕二乘地。</p>
<p>    </p>
<p>复次，信成就发心者，发何等心。略说有三种。云何为三？</p>
<ul>
<li>
<p>一者，直心。正念真如法故。</p>
</li>
<li>
<p>二者，深心。乐集一切诸善行故。</p>
</li>
<li>
<p>三者，大悲心。欲拔一切众生苦故。</p>
</li>
</ul>
<p>问曰：上说法界一相，佛体无二。何故不唯念真如，复假求学诸善之行？</p>
<p>答曰：譬如大摩尼宝，体性明净，而有矿秽之垢。若人虽念宝性，不以方便种种磨治，终无得净。如是众生真如之法，体性空净，而有无量烦恼染垢。若人虽念真如，不以方便种种熏修，亦无得净。以垢无量遍一切法故，修一切善行，以为对治。若人修行一切善法，自然归顺真如法故。</p>
<p>略说方便有四种。云何为四？</p>
<ul>
<li>
<p>一者，行根本方便。谓观一切法，自性无生，离于妄见，不住生死。观一切法，因缘和合，业果不失。起于大悲，修诸福德，摄化众生，不住涅槃。以随顺法性，无住故。</p>
</li>
<li>
<p>二者，能止方便。谓惭愧悔过，能止一切恶法不令增长。以随顺法性，离诸过故。</p>
</li>
<li>
<p>三者，发起善根增长方便。谓勤供养礼拜三宝，赞叹随喜，劝请诸佛，以爱敬三宝淳厚心故。信得增长，乃能志求无上之道。又因佛法僧力所护故，能消业障，善根不退。以随顺法性，离痴障故。</p>
</li>
<li>
<p>四者，大愿平等方便。所谓发愿尽于未来，化度一切众生，使无有余，皆令究竟无余涅槃。以随顺法性，无断绝故。</p>
</li>
</ul>
<p>法性广大，遍一切众生，平等无二。不念彼此究竟寂灭故，菩萨发是心故，则得少分，见于法身。以见法身故，随其愿力，能现八种利益众生。所谓从兜率天退，入胎、住胎、出胎，出家成道，转法轮入于涅槃。</p>
<p>然是菩萨未名法身，以其过去无量世来，有漏之业未能决断，随其所生与微苦相应，亦非业系。以有大愿自在力故。如修多罗中或说有退堕恶趣者，非其实退，但为初学菩萨未入正位而懈怠者恐怖，令使勇猛故。</p>
<p>又是菩萨一发心后，远离怯弱，毕竟不畏堕二乘地。若闻无量无边阿僧祇劫勤苦难行，乃得涅槃，亦不怯弱，以信知一切法，从本已来，自涅槃故。</p>
<p>    </p>
<p><strong>解行发心者</strong>，当知转胜，以是菩萨从初正信已来，于第一阿僧祇劫，将欲满故。于真如法中，深解现前所修离相。</p>
<p>以知法性体，无悭贪故，随顺修行檀波罗蜜；</p>
<p>以知法性，无染离五欲过故，随顺修行尸波罗蜜；</p>
<p>以知法性，无苦离嗔恼故，随顺修行羼提波罗蜜；</p>
<p>以知法性，无身心相离懈怠故，随顺修行毗梨耶波罗蜜；</p>
<p>以知法性，常定体无乱故，随顺修行禅波罗蜜；</p>
<p>以知法性，体明离无明故，随顺修行般若波罗蜜。</p>
<p>    </p>
<p><strong>证发心者</strong>，从净心地，乃至菩萨究竟地，证何境界。所谓真如，以依转识说为境界。而此证者无有境界。唯真如智名为法身。是菩萨于一念顷能至十方无余世界，供养诸佛，请转法轮。唯为开导利益众生，不依文字，或示超地，速成正觉。</p>
<p>以为怯弱众生故，或说我于无量阿僧祇劫当成佛道。</p>
<p>以为懈慢众生故，能示如是无数方便不可思议。</p>
<p>而实菩萨种性根等，发心则等，所证亦等，无有超过之法，以一切菩萨皆经三阿僧祇劫故。但随众生世界不同，所见所闻根欲性异，故示所行亦有差别。</p>
<p>又是菩萨发心相者，有三种心微细之相。云何为三？</p>
<ul>
<li>
<p>一者，真心。无分别故。</p>
</li>
<li>
<p>二者，方便心。自然遍行利益众生故。</p>
</li>
<li>
<p>三者，业识心。微细起灭故。</p>
</li>
</ul>
<p>又是菩萨功德成满，于色究竟处，示一切世间最高大身。谓以一念相应慧，无明顿尽，名一切种智。自然而有不思议业，能现十方利益众生。</p>
<p>    </p>
<p>问曰：虚空无边，故世界无边。世界无边，故众生无边。众生无边，故心行差别亦复无边。如是境界不可分齐，难知难解。若无明断，无有心想。云何能了名一切种智？</p>
<p>答曰。一切境界本来一心，离于想念。以众生妄见境界故，心有分齐。以妄起想念，不称法性故，不能决了。诸佛如来离于见想，无所不遍。心真实故，即是诸法之性。自体显照一切妄法，有大智用无量方便。随诸众生，所应得解，皆能开示种种法义，是故得名一切种智。</p>
<p>    </p>
<p>又问曰：若诸佛有自然业，能现一切处，利益众生者。一切众生，若见其身，若睹神变，若闻其说，无不得利。云何世间多不能见？</p>
<p>答曰：诸佛如来，法身平等，遍一切处。无有作意故，而说自然。但依众生心，现众生心者。犹如于镜，镜若有垢，色像不现。如是众生，心若有垢，法身不现故。</p>
<p>已说解释分。</p>
<p>    </p>
<h3 id="次说修行信心分"><a class="header" href="#次说修行信心分">次说修行信心分</a></h3>
<p>是中依未入正定众生故，说修行信心。何等信心云何修行？略说信心有四种。云何为四？</p>
<ul>
<li>
<p>一者，信根本。所谓乐念真如法故。</p>
</li>
<li>
<p>二者，信佛有无量功德。常念亲近，供养恭敬。发起善根，愿求一切智故。</p>
</li>
<li>
<p>三者，信法有大利益。常念修行诸波罗蜜故。</p>
</li>
<li>
<p>四者，信僧能正修行。自利利他，常乐亲近诸菩萨众，求学如实行故。</p>
</li>
</ul>
<p>修行有五门，能成此信。云何为五？</p>
<ul>
<li>
<p>一者，施门。</p>
</li>
<li>
<p>二者，戒门。</p>
</li>
<li>
<p>三者，忍门。</p>
</li>
<li>
<p>四者，进门。</p>
</li>
<li>
<p>五者，止观门。</p>
</li>
</ul>
<p>云何修行施门？若见一切来求索者，所有财物，随力施与，以自舍悭贪，令彼欢喜。若见厄难恐怖危逼，随己堪任施与无畏。若有众生来求法者，随己能解方便为说。不应贪求名利恭敬，唯念自利利他，回向菩提故。</p>
<p>云何修行戒门？所谓不杀、不盗、不淫、不两舌、不恶口、不妄言、不绮语。远离贪、嫉、欺诈、谄曲、嗔恚、邪见。若出家者为折伏烦恼故，亦应远离愦闹，常处寂静，修习少欲知足头陀等行。乃至小罪心生怖畏，惭愧改悔不得轻于如来所制禁戒。当护讥嫌，不令众生妄起过罪故。</p>
<p>云何修行忍门？所谓应忍他人之恼，心不怀报。亦当忍于利、衰、毁、誉、称、讥、苦、乐等法故。</p>
<p>云何修行进门？所谓于诸善事，心不懈退，立志坚强，远离怯弱。当念过去久远已来，虚受一切身心大苦，无有利益，是故应勤修诸功德，自利利他速离众苦。复次，若人虽修行信心，以从先世来多有重罪恶业障故，为魔邪诸鬼之所恼乱，或为世间事务种种牵缠，或为病苦所恼，有如是等众多障碍。是故应当勇猛精勤，昼夜六时礼拜诸佛，诚心忏悔，劝请随喜，回向菩提，常不休废，得免诸障，善根增长故。</p>
<p>云何修行止观门？所言止者，谓止一切境界相，随顺奢摩他观义故。所言观者，谓分别因缘生灭相，随顺毗钵舍那观义故。云何随顺？以此二义渐渐修习，不相舍离，双现前故。</p>
<p>若修止者，住于静处，端坐正意，不依气息，不依形色，不依于空，不依地水火风，乃至不依见闻觉知。一切诸想，随念皆除，亦遣除想。以一切法，本来无相。念念不生，念念不灭。亦不得随心外念境界后以心除心。心若驰散，即当摄来住于正念。是正念者，当知唯心，无外境界。既复此心，亦无自相，念念不可得。若从坐起，去来进止，有所施作。于一切时，常念方便，随顺观察，久习淳熟，其心得住。以心住故，渐渐猛利，随顺得入真如三昧。深伏烦恼，信心增长，速成不退。唯除疑惑、不信、诽谤、重罪业障、我慢、懈怠，如是等人所不能入。</p>
<p>    </p>
<p>复次，依是三昧故，则知法界一相。谓一切诸佛法身与众生身，平等无二，即名一行三昧。当知真如，是三昧根本，若人修行，渐渐能生无量三昧。</p>
<p>或有众生无善根力，则为诸魔外道鬼神之所惑乱。若于坐中现形恐怖，或现端正男女等相，当念唯心，境界则灭，终不为恼。或现天像，菩萨像，亦作如来像，相好具足。或说陀罗尼；或说布施、持戒、忍辱、精进、禅定、智慧；或说平等，空、无相、无愿；无怨、无亲，无因、无果，毕竟空寂，是真涅槃。或令人知宿命过去之事，亦知未来之事，得他心智，辩才无碍，能令众生贪著世间名利之事。又令使人数嗔数喜，性无常准。或多慈爱，多睡多病，其心懈怠。或卒起精进，后便休废，生于不信，多疑多虑。或舍本胜行，更修杂业，若著世事种种牵缠。亦能使人得诸三昧少分相似，皆是外道所得，非真三昧。或复令人，若一日，若二日，若三日，乃至七日，住于定中，得自然香美饮食，身心适悦，不饥不渴，使人爱著。或亦令人食无分齐，乍多乍少，颜色变异。以是义故，行者常应智慧观察，勿令此心，堕于邪网。当勤正念，不取不著，则能远离是诸业障。应知外道所有三昧，皆不离见爱我慢之心，贪著世间名利恭敬故。</p>
<p>真如三昧者，不住见相，不住得相，乃至出定，亦无懈慢，所有烦恼，渐渐微薄。若诸凡夫，不习此三昧法，得入如来种性，无有是处。以修世间诸禅三昧，多起昧著，依于我见，系属三界，与外道共。若离善知识所护，则起外道见故。复次，精勤专心修学此三昧者，现世当得十种利益。云何为十？</p>
<ul>
<li>
<p>一者、常为十方诸佛菩萨之所护念。</p>
</li>
<li>
<p>二者、不为诸魔恶鬼所能恐怖。</p>
</li>
<li>
<p>三者、不为九十五种外道鬼神之所惑乱。</p>
</li>
<li>
<p>四者、远离诽谤甚深之法，重罪业障渐渐微薄。</p>
</li>
<li>
<p>五者、灭一切疑，诸恶觉观。</p>
</li>
<li>
<p>六者、于如来境界，信得增长。</p>
</li>
<li>
<p>七者、远离忧悔，于生死中勇猛不怯。</p>
</li>
<li>
<p>八者、其心柔和，舍于憍慢，不为他人所恼。</p>
</li>
<li>
<p>九者、虽未得定，于一切时一切境界处，则能减损烦恼，不乐世间。</p>
</li>
<li>
<p>十者、若得三昧，不为外缘一切音声之所惊动。</p>
</li>
</ul>
<p>    </p>
<p>复次，若人唯修于止，则心沉没，或起懈怠，不乐众善，远离大悲，是故修观。</p>
<p>修习观者当观一切世间有为之法，无得久停，须臾变坏。一切心行，念念生灭，以是故苦。应观过去所念诸法，恍惚如梦。应观现在所念诸法，犹如电光。应观未来所念诸法，犹如于云，忽尔而起。应观世间一切有身，悉皆不净，种种秽污，无一可乐。如是当念一切众生，从无始世来，皆因无明所熏习故，令心生灭，已受一切身心大苦，现在即有无量逼迫，未来所苦亦无分齐，难舍难离，而不觉知，众生如是，甚为可愍。作此思维，即应勇猛立大誓愿，愿令我心离分别故，遍于十方修行一切诸善功德，尽其未来，以无量方便救拔一切苦恼众生，令得涅槃第一义乐。以起如是愿故，于一切时，一切处，所有众善，随己堪能，不舍修学，心无懈怠。唯除坐时专念于止，若余一切，悉当观察应作不应作。若行若住，若卧若起，皆应止观俱行。所谓虽念诸法自性不生，而复即念因缘和合，善恶之业，苦乐等报，不失不坏。虽念因缘善恶业报，而亦即念性不可得。</p>
<p>若修止者，对治凡夫住著世间，能舍二乘怯弱之见。若修观者，对治二乘不起大悲狭劣心过，远离凡夫不修善根。以此义故，是止观二门，共相助成，不相舍离。若止观不具，则无能入菩提之道。
复次，众生初学是法，欲求正信，其心怯弱。以住于此娑婆世界，自畏不能常值诸佛，亲承供养。惧谓信心难可成就，意欲退者，当知如来有胜方便，摄护信心。谓以专意念佛因缘，随愿得生他方佛土，常见于佛，永离恶道。如修多罗说：‘若人专念西方极乐世界阿弥陀佛，
所修善根回向愿求生彼世界，即得往生。’ 常见佛故，终无有退，若观彼佛真如法身，常勤修习，毕竟得生，住正定故。</p>
<p>已说修行信心分。</p>
<p>    </p>
<h3 id="次说劝修利益分"><a class="header" href="#次说劝修利益分">次说劝修利益分</a></h3>
<p>如是摩诃衍诸佛秘藏，我已总说。</p>
<p>若有众生欲于如来甚深境界，得生正信，远离诽谤，入大乘道。当持此论，思量修习，究竟能至无上之道。若人闻是法已，不生怯弱，当知此人定绍佛种，必为诸佛之所授记。假使有人能化三千大千世界满中众生，令行十善，不如有人于一食顷正思此法，过前功德不可为
喻。</p>
<p>复次，若人受持此论，观察修行，若一日一夜，所有功德，无量无边，不可得说。假令十方一切诸佛，各于无量无边阿僧祇劫，叹其功德，亦不能尽。何以故？谓法性功德无有尽故，此人功德，亦复如是无有边际。其有众生，于此论中毁谤不信，所获罪报，经无量劫受大苦恼。是故众生但应仰信，不应诽谤，以深自害，亦害他人。断绝一切三宝之种。以一切如来皆依此法，得涅槃故，一切菩萨因之修行入佛智故。当知过去菩萨，已依此法得成净信；现在菩萨，今依此法得成净信；未来菩萨，当依此法得成净信；是故众生应勤修学。</p>
<p>诸佛甚深广大义，我今随顺总持说，回此功德如法性，普利一切众生界。</p>
<p>    </p>
<hr>
<h2 id="备注"><a class="header" href="#备注">备注</a></h2>
<h4 id="概念说明"><a class="header" href="#概念说明">概念说明</a></h4>
<p>相应义：即染净相应，心为无明所染，则念亦随之而染，心净念亦净。</p>
<p>不相应义：心体本自清净，无明妄动不会影响其清净本体。</p>
<p>知相：心的”能知“作用。</p>
<p>缘相：心的”所缘“作用。</p>
<p>烦恼碍（烦恼障）：由于执着”我“、”我所“等，而产生的贪嗔痴等烦恼。</p>
<p>智碍（智障）：因无明不觉，而产生的错误认知。
法性：一切法真实本质。诸法性空，为法性；佛性清净，能生万法，亦是法性。</p>
<p>法身：法性强调体，法身强调用。法身功德无量，遍一切处。</p>
<p>三昧：即心一境性。</p>
<div style="break-before: page; page-break-before: always;"></div>
<h1 id="阿毗达磨俱舍论"><a class="header" href="#阿毗达磨俱舍论">阿毗达磨俱舍论</a></h1>
<div style="break-before: page; page-break-before: always;"></div>
<h1 id="童蒙止观"><a class="header" href="#童蒙止观">童蒙止观</a></h1>
<p><strong>诸恶莫作，众善奉行，自净其意，是诸佛教</strong>。</p>
<p>若夫泥洹之法，入乃多途，论其急要，不出止、观二法。所以然者，<u>止乃伏结之初门，观是断惑之正要</u>。止则爱养心识之善资，观则策发神解之妙术。止是禅定之胜因，观是智慧之由藉。若人成就定、慧二法，斯乃自利利人，法皆具足。</p>
<p>故法华经云：“佛自住大乘，如其所得法，定慧力庄严，以此度众生。”</p>
<p>当知此之二法，如车之双轮，鸟之两翼，若偏修习，即堕邪倒。</p>
<p>故经云：”若偏修禅定福德，不学智慧，名之曰愚。偏学智慧，不修禅定福德，名之曰狂。“ 狂、愚之过，虽小不同，邪见轮转，盖无差别。若不均等，此则行乖圆备，何能疾登极果？</p>
<p>故经云：”声闻之人多定力故，不见佛性。十住菩萨智慧力多，虽见佛性而不明了。诸佛如来定慧力等，是故了了见于佛性。“</p>
<p>以此推之，止、观岂非泥洹大果之要门，行人修行之胜路，众德圆满之指归，无上极果之正体也！</p>
<p>若如是知者，止观法门实非浅。故欲接引始学之流辈，开蒙冥而进道，说易行难，岂可广论深妙。今略明十意，以示初心行人，登正道之阶梯，入泥洹之等级。寻者当愧为行之难成，毋鄙斯文之浅近也。若心称言旨于一眴间，则智难断量，神解莫测。若虚构文言，情乖所说，空延岁月，取证无由，事等贫人数他财宝，于己何益哉！</p>
<ul>
<li>
<p>具缘第一</p>
</li>
<li>
<p>诃欲第二</p>
</li>
<li>
<p>弃盖第三</p>
</li>
<li>
<p>调和第四</p>
</li>
<li>
<p>方便第五</p>
</li>
<li>
<p>正修第六</p>
</li>
<li>
<p>善发第七</p>
</li>
<li>
<p>觉魔第八</p>
</li>
<li>
<p>治病第九</p>
</li>
<li>
<p>证果第十</p>
</li>
</ul>
<p>今略举此十意，以明修止观者，此是初心学坐之急要。若能善取其意而修习之，可安心免难，发定生解，证于无漏之圣果也。</p>
<p>    </p>
<hr>
<h3 id="具缘第一"><a class="header" href="#具缘第一">具缘第一</a></h3>
<p>夫发心起行，欲修止观者，先要外具五缘：</p>
<h4 id="第一持戒清净"><a class="header" href="#第一持戒清净">第一，持戒清净。</a></h4>
<p>如经中说：‘依因此戒，得生诸禅定，及灭苦智慧。’是故比丘应持戒清净。然有三种行人持戒不同：</p>
<ul>
<li>
<p>一者，若人未作佛弟子时，不造五逆，后遇良师，教受三皈五戒，为佛弟子。若得出家，受沙弥十戒，次受具足戒，作比丘、比丘尼。从受戒来，清净护持，无所毁犯，是名上品持戒人也。当知此人修行止观，必证佛法，犹如净衣，易受染色。</p>
</li>
<li>
<p>二者，若人受得戒已，虽不犯重，于诸轻戒多所毁损。为修定故，即能如法忏悔，亦名持戒清净，能生定慧。如衣曾有垢腻，若能浣净，亦可染著。</p>
</li>
<li>
<p>三者，若人受得戒已，不能坚心护持，轻重诸戒，多所毁犯。依小乘教门，即无忏悔四重之法。若依大乘教门，犹可灭除。故经云：‘佛法有二种健人：一不作诸恶，二者做已能悔。’</p>
</li>
</ul>
<p>夫欲忏悔者，须具十法，助成其忏：</p>
<ul>
<li>
<p>一者，明信因果</p>
</li>
<li>
<p>二者，生重怖畏</p>
</li>
<li>
<p>三者，深起惭愧</p>
</li>
<li>
<p>四者，求灭罪方法。所谓大乘经中，明诸行法，应当如法修行。</p>
</li>
<li>
<p>五者，发露先罪</p>
</li>
<li>
<p>六者，断相续心</p>
</li>
<li>
<p>七者，起护法心</p>
</li>
<li>
<p>八者，发大誓愿，度脱众生</p>
</li>
<li>
<p>九者，常念十方诸佛</p>
</li>
<li>
<p>十者，观罪性无生</p>
</li>
</ul>
<p>若能成就如此十法，庄严道场，洗浣清净，著洁净衣，烧香散花于三宝前，如法修行一七、三七日，或一月、三月，乃至经年，专心忏悔所犯重罪，取灭方止。</p>
<p>云何知重罪灭相？若行者如是至心忏悔时，自觉身心轻利，得好瑞梦。或复睹诸灵瑞异相，或觉善心开发，或自于坐中，觉身如云如影，因是渐证得诸禅境界。或复豁然解悟心生，善识法相，随所闻经即知义趣，因是法喜，心无忧悔。如是等种种因缘，当知即是破戒掉障道罪灭之相。从是已后，坚持禁戒，亦名尸罗清净，可修禅定，犹如破坏垢腻之衣，若能补治浣洗清净，犹可染著。</p>
<p>若人犯重尽已，恐障禅定，虽不依诸理修诸行法，但生重惭愧，于三宝前，发露先罪，断相续心，端身常作，观罪性空，念十方佛。若于出禅时，即须至心烧香礼拜、忏悔诵戒、及诵大乘经典，障重罪自然渐渐消灭，因此尸罗清净，禅定开发。故妙胜定经云：‘若人犯重罪已，心生怖畏，欲求除灭，若除禅定，余无能灭。’ 是人应当在空闲处，摄心常坐，及诵大乘经，一切重罪悉皆消灭，诸禅三昧自然现前。</p>
<p>    </p>
<h4 id="第二衣食具足者"><a class="header" href="#第二衣食具足者">第二，衣食具足者。</a></h4>
<p>衣法有三种：</p>
<ul>
<li>
<p>一者，如雪山大士，随得一衣蔽形即足，以不游人间，堪忍力成故。</p>
</li>
<li>
<p>二者，如迦叶常受头陀法，但蓄粪扫三衣，不蓄余长。</p>
</li>
<li>
<p>三者，若多寒国土，及忍力未成之者，如来亦许三衣之外，蓄百一等物，而要须说净，知量知足。<u>若过贪求积聚，则心乱妨道</u>。</p>
</li>
</ul>
<p>次，食法有四种：</p>
<ul>
<li>
<p>一者，若上人大士，深山绝世，草果随时，得资身者。</p>
</li>
<li>
<p>二者，常行头陀受乞食法，是乞食法，能破四种邪命，依正命自活，能生圣道故。邪命自活者，一下口食，二仰口食，三维口食，四方口食。邪命之相，如舍利弗为青目女所说。</p>
</li>
<li>
<p>三者，阿兰若处，檀越送食。</p>
</li>
<li>
<p>四者，于僧中洁净食。有此等食缘具足，名衣食具足。何以故？无此等缘，则心不安隐，于道有妨。</p>
</li>
</ul>
<p>    </p>
<h4 id="第三得闲居静处"><a class="header" href="#第三得闲居静处">第三，得闲居静处。</a></h4>
<p>闲者：不作众事，名之为闲。无愦闹故，名之为静。有三处可修禅定：</p>
<ul>
<li>
<p>一者，深山绝人之处。</p>
</li>
<li>
<p>二者，头陀兰若之处，离于聚落极近三四里，此则放牧声绝，无诸愦闹。</p>
</li>
<li>
<p>三者，远白衣住处，清净伽蓝中，皆名闲居静处。</p>
</li>
</ul>
<p>    </p>
<h4 id="第四息缘诸务"><a class="header" href="#第四息缘诸务">第四，息缘诸务。</a></h4>
<p>有四意：</p>
<ul>
<li>
<p>一，息治生缘物，不作有为事业。</p>
</li>
<li>
<p>二，息人间缘务，不追寻俗人朋友亲戚知识，断绝人事往还。</p>
</li>
<li>
<p>三，息工巧技术缘务，不作世间工匠技术医方禁咒卜相书数算计等事。</p>
</li>
<li>
<p>四，息学问缘务，读诵听学等悉皆弃舍。</p>
</li>
</ul>
<p>此为息诸缘故。所以者何？若多缘务，则行道事废，心乱难摄。</p>
<p>    </p>
<h4 id="第五近善知识"><a class="header" href="#第五近善知识">第五，近善知识。</a></h4>
<p>善知识有三：</p>
<ul>
<li>
<p>一，外护善知识，经营供养，善能将护行人，不相恼乱。</p>
</li>
<li>
<p>二，者同行善知识，共修一道，互相劝发，不相扰乱。</p>
</li>
<li>
<p>三，者教授善知识，以内外方便禅定法门，示教利喜。</p>
</li>
</ul>
<p>略明五种缘务竟。</p>
<p>    </p>
<hr>
<h3 id="诃欲第二"><a class="header" href="#诃欲第二">诃欲第二</a></h3>
<p>所言诃欲者，谓五欲也。凡欲坐禅，修习止观，必须诃责。<u>五欲者，是世间色、声、香、味、触，常能诳惑一切凡夫，令生爱著</u>。若能深知过罪，即不亲近，是名诃欲。</p>
<p>一，诃色欲者。</p>
<p>所谓男女型貌端严，修目长眉，朱唇素齿，及世间宝物，青黄赤白，红紫缥绿，<u>种种妙色，能令愚人见则生爱，作诸恶业</u>。如频婆娑王以色欲故，身入敌国，在淫女阿梵波罗房中。优填王以色染故，截五百仙人手足，如此等种种过罪。</p>
<p>二，诃声欲者。</p>
<p>所谓箜篌筝笛，丝竹金石音乐之声，及男女歌咏赞诵等声，能令凡夫闻即染著，起诸恶业。如五百仙人雪山住，闻甄陀罗女歌声，即失禅定，心醉狂乱，如是等种种因缘，知声过罪。</p>
<p>三，诃香欲者。</p>
<p>所谓男女身香，世间饮食馨香，及一切薰香等，愚人不了香相，闻即爱著，开结使门。如一比丘在莲华池边，闻华香气，心生爱乐，池神即大诃责，何故偷我香气。以香著故，令诸结使卧者皆起，如是等种种因缘，知香过罪。</p>
<p>四，诃味欲者。</p>
<p>所谓苦酸甘辛咸淡等，种种饮食肴膳美味，能令凡夫心　生染著，起不善业。如一沙弥染著酪味，命终之后，生在酪中，受其虫身，如一等种种因缘，知味过罪。</p>
<p>五，诃触欲者。</p>
<p>男女身分柔软细滑，寒时体温，热时体凉，及诸好触，愚人无智，为之沉没，起障道业。如一角仙，因触欲故，遂失神通，为淫女骑头，如是等种种因缘，知触过罪。</p>
<p>    </p>
<p>如上诃欲之法，出摩诃衍论中说。复云：‘哀哉众生，常为五欲所恼，而犹求之不已。’</p>
<p>此<u>五欲者，得之转剧，如火益薪，其焰转炽</u>。五欲无乐，如狗啮枯骨。五欲增诤，如鸟竞肉。五欲烧人，如逆风执炬。五欲害人，如践毒蛇。五欲无实，如梦所得。五欲不久，假借须臾，如击石火。</p>
<p>智者思之，亦如怨贼。世人愚惑，贪著五欲，至死不舍，后受无量苦恼。此五欲法，与畜生同有。<u>一切众生，常为五欲所使，名欲奴仆</u>。作此弊欲，沈堕三途。我今修禅，复为障蔽，此为大贼，急当远之。</p>
<p>如禅经偈中说：</p>
<blockquote>
<p>生死不断绝，食欲嗜味故，</p>
<p>养冤入丘冢，虚受诸辛苦。</p>
<p>身臭如死尸，九孔流不净，</p>
<p><u>如厕虫乐粪，愚人身无异</u>。</p>
<p>智者应观身，不贪染世乐，</p>
<p><u>无累无所欲，是名真涅槃</u>。</p>
<p>如诸佛所说，一心一意行，</p>
<p>数息在禅定，是名行头陀。</p>
</blockquote>
<p>    </p>
<hr>
<h3 id="弃盖第三"><a class="header" href="#弃盖第三">弃盖第三</a></h3>
<p>言弃盖者，谓五盖也。</p>
<h4 id="一弃贪欲盖"><a class="header" href="#一弃贪欲盖">一、弃贪欲盖。</a></h4>
<p>前说外五尘中生五欲，今约内意根中生欲，谓行者端坐修禅，心生欲觉，念念相续，覆盖善心，令不生长，觉得应弃。所以者何？如术婆伽欲心内发，尚能烧身，况复心生欲火，而不烧诸善法。</p>
<p>贪欲之人，去道甚远。所以者何？<u>欲为种种恼乱住处，若心著欲，无由近道</u>。</p>
<p>如除盖偈说：</p>
<blockquote>
<p>入道惭愧人，持钵福众生，</p>
<p>云何纵尘欲，沈没于五情。</p>
<p>以舍五欲乐，弃之而不顾，</p>
<p>如何还欲得，如愚自食吐。</p>
<p><u>诸欲求时苦，得时多怖畏</u>，</p>
<p><u>失时怀热恼，一切无乐处</u>。</p>
<p>诸欲患如是，以何能舍之？</p>
<p>得深禅定乐，即不为所欺。</p>
</blockquote>
<p>    </p>
<h4 id="二弃嗔恚盖"><a class="header" href="#二弃嗔恚盖">二、弃嗔恚盖。</a></h4>
<p>嗔是失佛法之跟本，堕恶道之因缘，法乐之冤家，善心之大贼，种种恶口之府藏。是故行者于作禅时，思惟此人现在恼我，及恼我亲，赞叹我冤，思惟过去现在未来亦如是，是为九恼，故生嗔恨，嗔恨故生怨，以怨心生故，便起心恼彼。如此嗔恚覆心，故名为盖，急当弃之，令无增长。</p>
<p>如释提婆那以偈问佛：”何物杀安乐，何物杀无忧，何物毒之根，吞灭一切善？“</p>
<p>佛以偈答言：”杀嗔则安乐，杀嗔则无忧，嗔为毒之根，嗔灭一切善。“</p>
<p>如是知已，当修慈忍以灭除之，令人清净。</p>
<p>    </p>
<h4 id="三弃睡眠盖"><a class="header" href="#三弃睡眠盖">三、弃睡眠盖。</a></h4>
<p>内心昏暗为睡。五情暗蔽，放恣支节，委卧睡熟为眠。以是因缘，名为睡眠盖，能破今世后世实乐法心，及后世生天及涅槃乐。如是恶法，最为不善。何以故？诸余盖情，觉故可除。睡眠如死，无所觉识，以不觉故，难可除灭。</p>
<p>如佛诸菩萨呵睡眠弟子偈曰：</p>
<blockquote>
<p>汝起勿抱臭尸卧，种种不净假名人，</p>
<p>如得重病箭入体，诸苦痛集安可眠！</p>
<p><u>如人被缚将去杀，灾害垂至安可眠</u>！</p>
<p>结贼不灭害未除，如其毒蛇同室居，</p>
<p>亦如临阵两刃间，尔时云何安可眠！</p>
<p>眠为大暗无所见，日日欺狂夺人明，</p>
<p>以眠覆心无所见，如是大失安可眠！</p>
</blockquote>
<p>如是等种种因缘，诃睡眠盖，警觉无常，减损睡眠，令无昏覆。若昏睡心重，当用禅嗔杖却之。</p>
<p>    </p>
<h4 id="四弃悔掉盖"><a class="header" href="#四弃悔掉盖">四、弃悔掉盖。</a></h4>
<p>掉有三种：</p>
<ul>
<li>
<p>一者，身掉，身好游走，诸杂戏谑，坐暂不安。</p>
</li>
<li>
<p>二者，口掉，好喜吟咏，竞诤是非，无益戏论、世间语言等。</p>
</li>
<li>
<p>三者，心掉，心情放逸，纵意攀缘，思惟文艺、世间才技，诸恶觉观等，名为心掉。掉之为法，破出家人心。如人摄心，犹不能定，何况掉散！掉散之人，如无钩醉象，穴鼻骆驼，不可禁制。</p>
</li>
</ul>
<p>如偈说：</p>
<blockquote>
<p>汝已剃头著染衣，执持瓦钵行乞食，</p>
<p>云何乐著戏掉法，放逸纵情失法利。</p>
</blockquote>
<p>既失法利，又失世乐，觉其过已，当急弃之。</p>
<p>悔者，悔能成盖，若掉无悔，则不成盖。何以故？掉时未在缘中故。</p>
<p>后欲入定时，方悔前所作，忧恼覆心，故名为盖。</p>
<p>但悔有两种：</p>
<ul>
<li>
<p>一者，因掉后生悔，如前所说。</p>
</li>
<li>
<p>二者，如作大重罪人，常怀布畏，悔箭入心，坚不可拔。</p>
</li>
</ul>
<p>如偈说：</p>
<blockquote>
<p>不应作而作，应作而不作，</p>
<p>悔恼火所烧，后世堕恶道。</p>
<p>若人罪能悔，悔以莫复忧，</p>
<p>如是心安乐，不应常念著。</p>
<p>若有两种悔，若应作不作，</p>
<p>不应作而作，则是愚人相。</p>
<p>不以心悔故，不作而能作，</p>
<p>诸恶事已作，不能令不作。</p>
</blockquote>
<p>    </p>
<h4 id="五弃疑盖者"><a class="header" href="#五弃疑盖者">五、弃疑盖者。</a></h4>
<p>以疑覆心故，于诸法中不得信心。信心无，故于佛法中空无所获。譬如又人入于宝山，若无有手，无能所取。然则疑过甚多，未必障定。今正障定。</p>
<p>疑者有三种：</p>
<ul>
<li>
<p>一者，疑自。而作是念。我诸根暗钝，罪垢深重，非其人乎？自作此疑，定法终不得发。若欲修定，勿当自轻，以宿世善根难测故。</p>
</li>
<li>
<p>二者，疑师。彼人威仪相貌如是，自尚无道，何能教我？作是疑慢，即为障定。欲除之法，如摩诃衍论中说：”如臭皮囊中金，以贪金故，不可弃其臭囊。“ 行者亦尔，师虽不清净，亦应生佛想。</p>
</li>
<li>
<p>三，疑法。世人多执本心，于所受法，不能即信，敬心受行。若生犹豫，即法不染心。</p>
</li>
</ul>
<p>何以故？疑障之义，如偈中说：</p>
<blockquote>
<p>如人在岐路，疑惑无所趣，</p>
<p>诸法实相中，疑亦复如是。</p>
<p>疑故不勤求，诸法之实相，</p>
<p>见疑从疑生，恶中之恶者。</p>
<p>善不善法中，生死及涅槃，</p>
<p>定实真有法，于中莫生疑。</p>
<p>汝若怀疑惑，死王狱吏缚，</p>
<p>如师子搏鹿，不能得解脱。</p>
<p>在世虽有疑，当随喜善法，</p>
<p>譬如观岐道，利好者应逐。</p>
</blockquote>
<p>佛法之中，信为能入。若无信者，虽在佛法，终无所获。如是种种因缘，觉知疑过，当急弃之。</p>
<p>    </p>
<p>问曰：不善法广，尘数无量，何故但弃五法？</p>
<p>答曰：此五盖中，即具有三毒等分。四法为根本，亦得摄八万四千诸尘劳门。</p>
<ul>
<li>
<p>一贪欲盖，即贪毒。</p>
</li>
<li>
<p>二嗔恚盖，即嗔毒。</p>
</li>
<li>
<p>三睡眠及疑，此二法即疑毒。</p>
</li>
<li>
<p>四掉悔，即是等份摄。</p>
</li>
</ul>
<p>合为四分烦恼。一中有二万一千，四中合为八万四千，是故除此五盖，即是除一切不善之法。行者如是等种种因缘，弃于五盖。譬如负债得脱，重病得差，如饥饿人得至丰国，如恶贼中得自免济，安隐无患。行者亦如是，除此五盖，其心安隐，清凉快乐。如日月以五事覆翳：烟、尘、云、雾、罗睺阿修罗手障，则不能明。人心五盖，亦复如是。</p>
<p>    </p>
<hr>
<h3 id="调和第四"><a class="header" href="#调和第四">调和第四</a></h3>
<p>夫行者初学坐禅，欲修十方三世佛法者，应当先发大誓愿，度脱一切众生，愿求无上佛道，其心坚固，犹如金刚，精进勇猛，不惜身命，若成就一切佛法，终不退转。然后坐中思维一切诸法真实之相。所谓善、不善、无记法，内外根尘妄识一切有漏烦恼法，三界有为生死因果法，皆因心有。故十地经云：‘<u>三界无别有，唯是一心作。若知心无性，则诸法不实</u>。’ 心无染著，则一切生死业行止息。作是观已，乃应如次起行修习也。</p>
<p>云何名调和？今借近譬，以况斯法。如世间陶师，欲造众器，须先善巧调泥，令使不疆不懦，然后可就轮绳。亦如弹琴，前应调弦，令宽即得所，方可入弄，出诸妙曲。行者修心，亦复如是，善调五事，必使和适，则三昧易生。有所不调，多诸妨难，善根难发。</p>
<p>    </p>
<h4 id="一调食者"><a class="header" href="#一调食者">一、调食者。</a></h4>
<p>夫食之为本，本欲资身进道。<u>食若过饱，则气急心满，百脉不通，令心闭塞</u>，坐念不安。若食过少，则身羸心悬，意虑不固。</p>
<p>此二皆非得定之道。若食秽触之物，令人心识昏迷。若食不宜之物，则动宿病，使四大违反。此为修定之初，须深慎也。故经云：‘身安则道隆，饮食知节量，常乐在空闲，心静乐精进，是名诸佛教。’</p>
<p>    </p>
<h4 id="二调睡眠者"><a class="header" href="#二调睡眠者">二、调睡眠者。</a></h4>
<p>夫眠是无明惑覆，不可纵之。若其眠寐过多，非唯废修圣法，亦复丧失功夫，而能令心暗昧，善根沉没。当觉悟无常，调伏睡眠，令神气清白，念心明净，如是乃是可凄心圣境，三昧现前。故经云：‘<u>初夜后夜，亦勿有废</u>，无以睡眠因缘，令一生空过，无所得也。’</p>
<p>当念无常之火，烧诸世间，早求自度，勿睡眠也。</p>
<p>    </p>
<h4 id="三调身四调息五调心"><a class="header" href="#三调身四调息五调心">三、调身，四、调息，五、调心。</a></h4>
<p>此三应合用，不得别说。但有初中后方法不同，是则入住出相有异也。</p>
<p><strong>夫初欲入禅调身者</strong>：</p>
<p>行人欲入三昧调身之宜，若在定外，行住进止，动静运为，悉须详审。若所作粗犷，则气息随粗，以气粗故，则心散难录，兼复坐时烦愦，心不恬怡。身虽在定外，亦须用意逆作方便。后入禅时，须善安身得所。</p>
<ul>
<li>
<p>初至绳床，即须先安坐处，每令安稳，久久无妨。</p>
</li>
<li>
<p>次当正脚。若半跏坐，以左脚置右脚上，牵来近身，令左脚指与右髀齐，右脚指与左髀齐。若欲全跏，即正右脚置左脚上。</p>
</li>
<li>
<p>次解宽衣带周正，不令坐时脱落。</p>
</li>
<li>
<p>次当安手。以左手掌置右手上，重累手相对，顿置左脚上，牵来近身，当心而安。</p>
</li>
<li>
<p>次当正身，先当挺动其身，并诸支节，作七八反，如似按摩法，勿令手足差异如是已则端直，令脊骨勿曲勿耸。</p>
</li>
<li>
<p>次正头颈，令鼻与脐相对，不偏不斜，不低不昂，平面正住。</p>
</li>
<li>
<p>次当口吐浊气。吐气之法，开口放气，不可令粗急，以之绵绵，恣气而出，想身分中百脉不通处，放息随气而出。闭口，鼻纳清气。如是至三。若身息调和，但一亦足。次当闭口，唇齿才相拄著，舌向上腭。</p>
</li>
<li>
<p>次当闭眼，才令断外光而已。当端身正坐，犹如奠石，无得身首四肢切尔摇动。是为初入禅定调身之法。举要言之，不宽不急，是身调相。</p>
</li>
</ul>
<p>    </p>
<p><strong>初入禅调息法者</strong>:</p>
<p>息有四种相：一风、二喘、三气、四息。前三为不调相，后一为调相。</p>
<ul>
<li>
<p>云何为风相？坐时则鼻中出入觉有声，是风也。</p>
</li>
<li>
<p>云何喘相？坐时息虽无声，而出入结滞不通，是喘相也。</p>
</li>
<li>
<p>云何气相？坐时息虽无声，亦不结滞，而出入不细，是气相也。</p>
</li>
<li>
<p>云何息相？不声不结不粗，出入绵绵，若存若亡，资神安稳，情抱悦豫，此是息相也。</p>
</li>
</ul>
<p>守风则散，守喘则结，守气则劳，守息则定。坐时有风喘气三相，是名不调，而用心者，复为心患，心亦难定。</p>
<p>若欲调之，当依三法：</p>
<ul>
<li>
<p>一者下著安心，</p>
</li>
<li>
<p>二者宽放身体，</p>
</li>
<li>
<p>三者想气遍毛孔出入，通同无障。</p>
</li>
</ul>
<p>若细其心，令息微微然。息调则众患不生，其心易定。是名行者初入定时调息方法。举要言之，不涩不滑，是调息相也。</p>
<p>    </p>
<p><strong>初入定时调心者</strong>：</p>
<p>有三义：<strong>一入、二住、三出</strong>。</p>
<p>初入有二义：（一入）</p>
<ul>
<li>
<p>一者，调伏乱想，不令越逸。</p>
</li>
<li>
<p>二者，当令沉浮宽急得所。</p>
</li>
</ul>
<p>    </p>
<ul>
<li>
<p>何等为沉相？若坐时心中昏暗，无所记录，头好低垂，是为沉相。尔时当系念鼻端，令心住缘中，无分散意，此可治沉。</p>
</li>
<li>
<p>何等为浮相？若坐时心好飘动，身亦不安，念外异缘，此是浮相。此时宜安心向下，系缘脐中，制诸乱念，心即定住，则心易安静。</p>
</li>
</ul>
<p>举要言之，不沉不浮，是心调相。</p>
<p>其定心亦有宽急之相：</p>
<ul>
<li>
<p>定心急病相者，由坐中摄心用念，因此入定，是故上向胸臆急痛。当宽放其心，想气皆流下，患自差矣。</p>
</li>
<li>
<p>若心宽病相者，觉心志散慢，身好逶迤，或口中涎流，或时暗晦。尔时应当敛身急念，令心住缘中，身体相持，以此为治。</p>
</li>
</ul>
<p>心有涩滑之相，推之可知，是为初入定调心方法。</p>
<p>夫入本是从粗入细，是身既为粗，息居其中，心最为细静。调粗就细，令心安静，此则入定初方便也，是名初入定时调三事也。</p>
<p>    </p>
<p>住坐中调三事者：（二住）</p>
<p>行人当于一坐之时，随时长短，十二时，或经一时，或至二三时，摄心用念。是中应须善识身息心三事调不调相。若坐时向虽调身竟，其身或宽或急，或偏或曲，或低或昂，身不端直，觉巳随正，令其安隐，中无宽急，平直正住。</p>
<p>复次一坐之中，身虽调和，而气不调和。不调和相者，如上所说，或风、或喘、或复气急，身中胀满，当用前法随而治之，每令息道绵绵，如有如无。</p>
<p>次一坐中，身息虽调，而心或沈浮宽急不定，尔时若觉，当用前法调令中适。此三事的无前后，随不调者而调适之，令一坐中，身息及心三事调适，无相乖越，和融不二，此则能除宿患，妨障不生，定道可克。</p>
<p>    </p>
<p>出时调三事者：（三出）</p>
<p>行人若坐禅将竟，欲出定时，应前放心异缘，开口放气，想从百脉随意而散，然后微微动身，次动肩膊及手头颈，次动二足，悉令柔软，次以手遍摩诸毛孔，次摩手令暖。以掩两眼，然后开之。待身热稍歇，方可随意出入。若不尔者，坐或得住心，出既顿促，则细法未散，住在身中，令人头痛，百骨节疆，犹如风劳，于后坐中烦燥不安。</p>
<p>是故心欲出定，每须在意。此为出定调身息心方法。以从细出粗故，是名善入住出。如偈说：</p>
<blockquote>
<p>进止有次第，粗细不相违，</p>
<p>譬如善调马，欲往而欲去。</p>
</blockquote>
<p>法华经云：‘此大众诸菩萨等，已于无量千万亿劫，为佛道故，勤行精进，善入住出无量百千万亿三昧，得大神通，久修梵行，善能次第习诸善法。’</p>
<p>    </p>
<hr>
<h3 id="方便行第五"><a class="header" href="#方便行第五">方便行第五</a></h3>
<p>夫修止观，须具方便法门，有其五法：</p>
<ul>
<li>
<p>一者，<strong>欲</strong>。欲离世间一切妄想颠倒，欲得一切诸禅智慧法门故。亦名为志，亦名为愿，亦名为好，亦名为乐。是人志愿好乐一切诸深法门故，故名为欲。如佛言曰：‘一切善法，欲为其本。’</p>
</li>
<li>
<p>二者，<strong>精进</strong>。坚持禁戒，弃于五盖，初夜后夜，专精不费，譬如钻火未热，终不休息，是名精进善道法。</p>
</li>
<li>
<p>三者，<strong>念</strong>。念世间为欺诳可贱，念禅定为尊重可贵，若得禅定，即能具足，发诸无漏智，一切神通道力，成等正觉，广度众生，是为可贵。故名为念。</p>
</li>
<li>
<p>四者，<strong>巧慧</strong>。筹量世间乐，禅定智慧，得失轻重。所以者何？世间之乐，乐少苦多，虚诳不实，是失是轻。禅定智慧之乐，无漏无为，寂然闲旷，永离生死，与苦长别，是得是重。如是分别，故名巧慧。</p>
</li>
<li>
<p>五者，<strong>一心分明</strong>。明见世间可患可恶，善识定慧功德可尊可贵，尔时应当一心决定，修行止观。心如金刚，天魔外道不能沮坏，设使空无所获，终不回易，是名一心。譬如人行，先须知道通塞之相，然后决定一心涉路而进，故说巧慧一心。经云：‘非智不禅，非禅不智’义在此也。</p>
</li>
</ul>
<p>    </p>
<hr>
<h3 id="正修行第六"><a class="header" href="#正修行第六">正修行第六</a></h3>
<p>修止观者，有二种：</p>
<ul>
<li>
<p>一者，于坐中修。</p>
</li>
<li>
<p>二者，历缘对境修。</p>
</li>
</ul>
<p>    </p>
<h4 id="一于坐中修止观者"><a class="header" href="#一于坐中修止观者">一、于坐中修止观者</a></h4>
<p>于四威仪中亦乃皆得，然学道者坐为胜，故先约坐以明止观。略出五意不同：</p>
<p>一、<strong>对治初心粗乱</strong>，修止观。</p>
<p>所谓行者初作禅时，心粗乱故，应当修止观以除破之。止若不破，即应修观。故云对破初心粗乱修止观。</p>
<p>今明修止观有二意：</p>
<p>一者，修止，止有三种：（前二种皆是事相，不须分别。）</p>
<ul>
<li>
<p>一者，系缘守境止。所谓系心鼻端、脐间等处，令心不散。故经云：‘系心不放逸，亦如猿著锁。’</p>
</li>
<li>
<p>二者，制心止。所谓随心所起，即便制之，不令驰散。故经云：‘此五根者，心为其主，是故汝等当好止心。’</p>
</li>
<li>
<p>三者，体真止。所谓<u>随心所念一切诸法，悉之皆从因缘生，无有自性，则心不取，若心不取，则妄念心息</u>，故名为止。</p>
</li>
</ul>
<p>如经中说云：‘一切诸法中，因缘空无主，息心达本源，故号为沙门。’</p>
<p>行者于初坐禅时，随心所念一切诸法，念念不住，虽用如上体真止，而妄念不息，当反观所起之心，过去已灭，现在不住，未来未至，三际穷之，了不可得。不可得法，则无有心。若无有心，则一切法皆无。行者虽观心不著，皆无所有，而非无刹那任运觉知念起。</p>
<p>又观此心念以内有六根，外有六尘。根尘相对，故有识生。根尘未对，识本无生。观生如是，观灭亦然，生灭名字，但是假立。生灭心灭，寂灭现前，了无所得，是所谓涅槃空寂之理，其心自止。</p>
<p>起信论云：‘若心驰散，即当摄来往于正念。是正念者，当之唯心，无外境界。即复此心，亦无自相，念念不可得。’ 谓初心修学，未便得住，抑之令住，往往发狂。如学射法，久习方中矣。</p>
<p>    </p>
<p>二者，修观，有二种：</p>
<ul>
<li>
<p>一者对治观。如不净观，对治贪欲。慈心观，对治嗔恚。界分别观，对治著我。数息观，对治多寻思等，此不分别也。</p>
</li>
<li>
<p>二者正观。观诸法无相，并是因缘所生，因缘无性，即是实相。<u>先了所观之境一切皆空，能观之心自然不起</u>。前后之文，多谈此理，请自详之。如经偈中说：‘诸法不牢固，常在于念中，<u>已解见空者，一切无想念</u>。’</p>
</li>
</ul>
<p>    
二、<strong>对治心沉浮病</strong>，修止观。</p>
<p>行者于坐禅时，其心暗塞无记瞪瞢，或时多睡，尔时应当修观照了。若于坐中，其心浮动，轻躁不安，尔时应当修止止之。是则略说对治心沉浮病修止观相。但须善识药病相对用之，一一不得于对治有乖僻之失。</p>
<p>    </p>
<p>三、<strong>随便宜</strong>，修止观。</p>
<p>行者于坐禅时，虽为对治心沉，故修于观照，而心不明净，亦无法利，尔时当试修止止之。若于止时，即觉身心安静，当知宜止，即应用止安心。</p>
<p>若于坐禅时，虽为对治心浮动故修止，而心不住，亦无法利，当试修观。若于观中，即觉心神明净，寂然安隐，当知宜观，即当用观安心。</p>
<p>是则略说随便宜修止观相。但须善约便宜修之，则心神安隐，烦恼患息，证诸法门也。</p>
<p>    </p>
<p>四、<strong>对治定中细心</strong>，修止观。</p>
<p>所谓行者先用止观对破粗乱，乱心既息，即得入定，定心细故，觉身空寂，受于快乐。</p>
<p>或利便心发，能以细心取于偏邪之理。若不知定心止息虚诳，必生贪著。若生贪著，执以为实。若知虚诳不实，即爱见二烦恼不起，是为修止。</p>
<p>虽复修止，若心犹著爱见，结业不息，尔时应当修观，观于定中细心。若不见定中细心，即不执著定见。若不执著定见，则爱见烦恼业悉皆摧灭，是名修观。</p>
<p>此则略说对治定中细心修止观相。分别止观方法。并同于前，但以破定见微细之失为异也。</p>
<p>    </p>
<p>五、<strong>为均齐定慧</strong>，修止观。</p>
<p>行者于坐禅中因修止故，或因修观，而入禅定，虽得入定，而无慧观，是为疑定，不能断结。或观慧微少，即不能发起真慧，断诸结使，发诸法门。尔时应当修观破析，则定慧均等，能断结使，证诸法门。</p>
<p>行者于坐禅时应修观故，而心豁然开悟，智慧分明，而定心微少，心则动散，如风中灯，照物不了，不能出离生死。尔时应当复修于止，以修止故，则得定心，如密室中灯，即能破暗，照物分明，是则说均齐定慧二法修止观也。</p>
<p>行者若能如是于端身正坐之中，善用此五番修止观意，取舍不失其宜，当知是人善修佛法，能善修故，必于一生不空过也。</p>
<p>    </p>
<h4 id="复次第二明历缘对境修止观者"><a class="header" href="#复次第二明历缘对境修止观者">复次第二，明历缘、对境修止观者</a></h4>
<p>端身常坐，乃为入道之胜要，而有累之身，必涉世缘，若随缘对境而不修习止观，是则修心有间绝，结业触处而起，岂得疾与佛法相应。<u>若于一切时中常修定慧方便，当知是人必能通达一切佛法</u>。</p>
<p>云何名<strong>历缘</strong>修止观？所言缘者，谓六种缘：一行、二住、三坐、四卧、五作作（下祖卧切）​、六言语。</p>
<p>云何明<strong>对境</strong>修止观？所言境者，谓六尘境：一眼对色、二耳对声、三鼻对香、四舌对味、五身对触、六意对法。</p>
<p>行者约此十二事中修止观故，名为历缘对境修止观也。</p>
<p>    </p>
<p>一、<strong>行者</strong>。</p>
<p>若于行时，应做是念：‘我今为何等事欲行？为烦恼所使，及不善无记事行，即不应行。若非烦恼所使，为善利益如法事，即应行。’</p>
<p>云何行中修止？若于行时，即知因于行故，则有一切烦恼善恶等法，<u>了知行心，及行中一切法，皆不可得，则妄念心息，是名修止</u>。</p>
<p>云何行中修观？应做是念：‘由心动身，故有进趣，名之为行。因此行故，则有一切烦恼善恶等法。’ 即当反观行心，不见相貌，当知行者，及行中一切法，毕竟空寂，是名修观。</p>
<p>    </p>
<p>二、<strong>住者</strong>。</p>
<p>若于住时，应做是念：‘我今为何等事欲住？若为诸烦恼及不善无记事住，即不应住。若为善利益事，即应住。’</p>
<p>云何住中修止？若于住时，即知因于住故，则有一切烦恼善恶等法，了知住心、及住中一切法皆不可得，则妄念心息，是名修止。</p>
<p>云何住中修观？应做是念：“由心驻身，故名为住，因此住故，则有一切烦恼善恶等法。” 则当反观住心，不见相貌，当知住者、及住中一切法毕竟空寂，是名修观。</p>
<p>    </p>
<p>三、<strong>坐者</strong>。</p>
<p>若于坐时，应做是念：‘我今为何等事欲坐？若为诸烦恼，及不善无记事等，即不应坐。为善利益事，则应坐。’</p>
<p>云何坐中修止？若于坐时，则当了知因于坐故，则有一切烦恼善恶等法，而无一法可得，则妄念不生，是名修止。</p>
<p>云何坐中修观？应做是念：‘由心所念垒脚安身，因此则有一切善恶等法，故名为坐。’ 反观坐心，不见相貌，当知坐者，及坐中一切法毕竟空寂，是名修观。</p>
<p>    </p>
<p>四、<strong>卧者</strong>。</p>
<p>于卧时应做是念：‘我今为何等事欲卧？若为不善放逸等事，则不应卧，若为调和四大故卧，则应如师子王卧。’</p>
<p>云何卧中修止？若于寝息，则当了知因于卧故，则有一切善恶等法，而无一法可得，则妄念不起，是名修止。</p>
<p>云何卧中修观？应做是念：‘由于劳乏，即便昏暗，放纵六情，因此则有一切烦恼善恶等法。’ 即当反观卧心，不见相貌，当知卧者、及卧中一切法毕竟空寂，是名修观。</p>
<p>    </p>
<p>五、<strong>作者</strong>。</p>
<p>若作时应做是念：‘我今为何等事欲如此作？若为不善无记等事，即不应作。若为善利益事，即应作。’</p>
<p>云何名作中修止？若于作时，即当了知因于作故，则有一切善恶等法，而无一法可得，则妄念不起，是名修止。</p>
<p>云何名作时修观？应作是念：‘由心运于身手造作诸事，因此则有一切善恶等法，故名为作。’ 反观作心，不见相貌，当知作者、及作中一切法毕竟空寂，是名修观。</p>
<p>    </p>
<p>六、<strong>语者</strong>。</p>
<p>若于语时，应做是念：‘我今为何事欲语？若随诸烦恼，为论说不善无记等事而语，即不应语。若为善利益事，即应语。’</p>
<p>云何名语中修止？若于语时，即知因此语故，则有一切烦恼善恶等法，了知语心、及语中一切烦恼善不善法，皆不可得，则妄念心息，是名修止。</p>
<p>云何语中修观？应做是念：‘由心觉观鼓动气息，冲于咽喉唇舌齿颚，故出音声语言，因此语故，则有一切善恶等法，故名为语。’ 反观语心，不见相貌，当知语者、及语中一切法毕竟空寂，是名修观。</p>
<p>如上六义修习止观，随时相应用之，一一皆有前五番修止观意，如上所说。</p>
<p>    </p>
<p>次，六根门中修止观者：</p>
<p>一、<strong>眼见色时修止者</strong>。</p>
<p>随见色时，如水中月，无有定实，<u>若见顺情之色，不起贪爱。若见违情之色，不起嗔恼</u>。<u>若见非违非顺之色，不起无明及诸乱想，是名修止</u>。</p>
<p>云何名眼见色时修观？应做是念：‘随有所见，即相空寂。所以者何？于彼根尘空明之中，各无所见，亦无分别，和合因缘，出生眼识，次生意识，及能分别种种诸色，因此则有一切烦恼善恶等法。’ 即当反观念色之心，不见相貌，当知见者、及一切法毕竟空寂，是名修观。</p>
<p>    </p>
<p>二、<strong>耳闻声时修止者</strong>。</p>
<p>随所闻声，即知声如响相，若顺情之声，不起爱心。违情之声，不起嗔心。非违非顺之声，不起分别，是名修止。</p>
<p>云何闻声中修观？应做是念：‘随所闻声，空无所有，但从根尘和合，生于耳识，次意识生，强起分别，因此即有一切烦恼善恶等法，故名闻声。’ 反观闻声之心，不见相貌，当知闻者、及一切法毕竟空寂，是名为观。</p>
<p>    </p>
<p>三、<strong>鼻臭香时修止</strong>。</p>
<p>随所闻香，即知如焰不时，若闻顺情之香，不起著心，违情之臭，不起嗔心。非违非顺之香，不生乱念，是名修止。</p>
<p>云何闻香中修观？应做是念：‘我今闻香，虚诳无实。所以者何？根尘合故，而生鼻识，次生意识，强取香相，因此则有一切烦恼善恶等法，故名闻香。’ 反观闻香之心，不见相貌，当知闻香、及一切法毕竟空寂，是名修观。</p>
<p>    </p>
<p>四、<strong>舌受味时修止者</strong>。</p>
<p>随所受味，即知如梦幻中得味，若得顺情美味，不起贪著。违情恶味，不起嗔心。非违非顺之味，不起分别意想，是名修止。</p>
<p>云何名舌受味时修观？应做是念：‘今所受味，实不可得。所以者何？内外六味，性无分别，因内舌根和合，则舌识生，次生意识，强取味相，因此则有一切烦恼善恶等法。’ 反观缘味之识，不见相貌，当知受味者、及一切法毕竟空寂，是名修观。</p>
<p>    </p>
<p>五、<strong>身受触时修止者</strong>。</p>
<p>随所觉处，即知如影，幻化不实，若受顺情乐触，不起贪著。若受违情苦触，不起嗔恼。受非违非顺之触，不起忆想分别，是名修止。</p>
<p>云何身受触时修观？应做是念：‘轻重冷暖涩滑等法，名之为触。头等六分，名之为身。触性虚假，身亦不实。和合因缘，即生身识。次生意识，忆想分别苦乐等相，故名受触。’ 反观缘触之心，不见相貌，当知受触者、及一切法毕竟空寂，是名修观。</p>
<p>    </p>
<p>六、意知法中修止观相，如初坐中已明讫。</p>
<p>自上依六根修止观相，随所意用而用之，一一具上五番之意，是中已广分别，今不重辨。行者若能于行住坐卧见闻觉知等一切处中修止观者，当知是人真修摩诃衍道。</p>
<p>如大品经云：‘佛告须菩提，若菩萨行时知行，坐时知坐，乃至服僧伽梨，视眴一心，出入禅定，当知是人名菩萨摩诃衍。’</p>
<p>    </p>
<p>复次，若人能如是一切处中修行大乘，是人则于世间最胜最上无与等者。</p>
<p>释论偈中说：</p>
<blockquote>
<p>闲坐林树间，寂然灭诸恶，</p>
<p>澹泊得一心，斯乐非天乐。</p>
<p>人求世间利，名衣好床褥，</p>
<p>斯乐非安稳，求利无厌足。</p>
<p>衲衣在空闲，动止心常一，</p>
<p>自以智慧名，观诸法实相。</p>
<p>种种诸法中，皆以等观入，</p>
<p>解慧心寂然，三界无伦匹。</p>
</blockquote>
<p>    </p>
<hr>
<h3 id="善根发第七"><a class="header" href="#善根发第七">善根发第七</a></h3>
<p>行者若能如是从假入空观中修止观者，则于坐中身心明净，尔时当有种种根开发，应须识知。</p>
<p>今略明善根发相，有两种不同：</p>
<p>一，<strong>外善根发相</strong>。所谓布施、持戒、孝顺父母尊长。供养三宝、及诸听学等善根开发，此是外事。若非正修，与魔境相滥，今不分别。</p>
<p>二，<strong>内善根发相</strong>。所谓诸禅定法门善根开发，有三种意：</p>
<p>第一，<strong>明善根发相</strong>。有五种不同：</p>
<p>1、息道善根发相。</p>
<p>行者善修止观故，身心调适，妄念止息，因是自觉其心，渐渐入定，发于欲界及未到地等定，身心泯然空寂，定心安隐，于此定中，都不见有身心相貌。</p>
<p>于后或经一坐二坐，乃至一日二日、一月二月将息，不得、不退、不失，即于定中忽觉身心运动八触而发者，所谓觉身痛、痒、冷、暖、轻、重、涩、滑等。当触法时，身心安定，虚微悦豫，快乐清净，不可为喻。是为知息道根本禅定善根发相。</p>
<p>行者或于欲界未到地中，忽然觉息出入长短，遍身毛孔皆悉虚疏，即以心眼见身内三十六物，犹如开仓见诸麻豆等，心大惊喜，寂静安快，是为随息特胜善根发相。</p>
<p>    </p>
<p>2、不静观善根发相。</p>
<p>行者若于欲界未到定地，于此定中身心虚寂，忽然见他男女身死，死已膨胀烂坏，虫脓流出，见白骨狼藉，其心悲喜，厌患所爱，此为九想善根发相。</p>
<p>或于静定之中，忽见内身不净，外身膨胀狼藉，自身白骨从头至足节节相拄，见是事已，定心安隐，惊悟无常，厌患五欲，不著我人，此事背舍善根发相。</p>
<p>或于定心中，见于内身及外身，一切飞禽走兽、衣服饮食、屋舍山林，悉皆不净，此为大不净善根发相。</p>
<p>    </p>
<p>3、慈心善根发相。</p>
<p>行者因修止观故，若得欲界未到定地，於此定中，忽然发心慈念众生，或缘亲人得乐之相，即发深定，内心悦乐清净，不可为喻，中人怨人，乃至十方五道众生，亦复如是。从禅定起，其心悦乐，随所见人，颜色常和。是为慈心善根发相。</p>
<p>悲、喜、舍心发相，类此可知也。</p>
<p>    </p>
<p>4、因缘观善根发相。</p>
<p>行者因修止观故，若得欲界未到地身心静定，忽然觉悟心生，推寻三世无明行等诸因缘中，不见人我，即离断常，破诸执见，见定安隐，解慧开发，心生法喜，不念世间之事，乃至五阴、十二处、十八界中，分别亦复如是。是为因缘观善根发相。</p>
<p>    </p>
<p>5、念佛善根发相。</p>
<p>行者因修止观故，若得欲界未到定地，身心空寂，忽然忆念诸佛功德、相好，不可思议。所有十力、无畏、不共三昧、解脱等法，不可思议，神通变化、无碍说法，广利众生不可思议，如是等无量功德不可思议。做是念时，即发爱敬心生，三昧开发，身心快乐，清净安隐，无诸恶相，从禅定起，身体轻利，自觉功德巍巍，人所爱敬，是为念佛三昧善根发相。</p>
<p>复次，行者因修止观故，若得身心澄净，或发无常、苦、空、无我、不净、世间可厌、食不净相、死离尽想，念佛、法、僧、戒、舍、天，念处、正勤、如意、根、力、觉、道、空、无相、无作，六度、诸波罗密，神通，变化等，一切法门发相，是中应广分别。故经云：‘<u>制心一处，无事不办</u>。’</p>
<p>    </p>
<p>二，<strong>分别真伪者</strong>，有二：</p>
<p>一者，辨邪伪禅发相。
行者若发如上诸禅时，随因所发之法，或身搔动，或时身重，如物嗔压，或时身轻欲飞，或时如缚，或时逶迤垂熟，或时煎寒，或时壮热，或见种种诸异境界，或时其心暗蔽，或时起诸恶觉，或时念外散乱诸杂善事，或时欢喜躁动，或时忧愁悲思，或时恶触，身毛惊竖，或时大乐昏醉，如是种种邪法与禅俱发，名为邪伪。</p>
<p>此之邪定，若人爱著，即与九十五种鬼神法相应，多好失心癫狂。或时诸鬼神等知人念著其法，即加势力，另发诸邪定、邪智、辩才、神通、惑动是人。凡愚见者，谓得道果，悉皆信伏。而其内心颠倒，专行鬼法，惑乱世间。是人命终，永不值佛，还堕鬼神道中。若坐时多行恶法，即堕地狱。</p>
<p>行者修止观时，若证如是等禅，有此诸邪伪相，当即却之。云何却之？若知虚诳，正心不受不著，即当谢灭。应用正观破之，即当灭矣。</p>
<p>    </p>
<p>二者，辨真正禅发相。</p>
<p>行者若于坐中发诸禅时，无有如上所说诸邪法等，随一一禅发时，即觉与定相应，空明清净，内心喜悦，惮然快乐，无有覆盖，善心开发，信敬增长，智鉴分明，身心柔软，微妙虚寂，厌患世间，无为无欲，出入自在，是为正禅发相。譬如与恶人共事，恒相触恼。若与善人共事，久见其美。分别邪正二种，禅发之相，亦复如是。</p>
<p>    </p>
<p>三，<strong>明用止观长养诸善根者</strong>。</p>
<p>若于坐中诸善根发时，应用止观二法修令增进。若宜用止，则以止修之。若宜用观，则以观修之，具如前说，略示大意矣。</p>
<p>    </p>
<hr>
<h3 id="觉知魔事第八"><a class="header" href="#觉知魔事第八">觉知魔事第八</a></h3>
<p>梵音魔罗，秦言杀者，夺行人功德之财，杀行人智慧之命，是故名之为恶魔。事者，如佛以功德智慧度脱众生，入涅槃为事，魔常以破坏众生善根，令流转生死为事。若能安心正道。是故道高方知魔盛，仍须善识魔事，但有四种：一烦恼魔，二阴入界魔，三死魔，四鬼神魔。</p>
<p>三种皆是世间之常事，及人自心所生，当须自心正除遣之，今不分别。鬼神魔相，此事须知，今当略说。</p>
<p>    </p>
<p>鬼神魔有三种：</p>
<p>一者，精魅。</p>
<p>十二时兽，变化作种种形色，或作少女、老宿之形，乃至可畏身等非一，恼惑行人。此诸精魅欲恼行人，各当其时而来，善须别识。若於寅时来者，必是虎兽等；若於卯时来者，必是兔鹿等；若於辰时来者；必是龙鳖等；若於己时来者，必是蛇蟒等；若於午时来者，必是马驴驼等；若於未时来者，必是羊等；若於申时来者，必是猿猴等；若於酉时来者，必是鸡乌等；若於戌时来者，必是狗狼等；若於亥时来者，必是猪等；子时来者，必是鼠等；丑时来者，必是牛等；行者若见常用此时来，即知其兽精，说其名字呵责，即当谢灭。</p>
<p>    </p>
<p>二者，堆剔鬼。</p>
<p>亦作种种恼触行者，或如虫蝎缘人头面钻刺熠熠，或击枥人两腋下，或乍抱持于人，或说言语喧闹，及作诸兽之形，异相非一，来恼行人。应即觉知，一心闭目，阴而骂之，作是言：‘我今识汝，汝是阎浮提中食火嗅香偷腊吉支，邪见喜破戒种，我今持戒，终不畏汝。’若出家人，应诵戒本。若在家人，应诵三皈五戒等，鬼便却行匐匍而去。如是若作种种留难恼人相貌及余断除之法，并如禅经中广说。</p>
<p>    </p>
<p>三者，恼魔。</p>
<p>是魔多化作三种五尘境界相来破善心：一、作违情事，则可畏五尘，令人恐惧。二、作顺情事，则可爱五尘，令人心著。三、非违非顺事，则平等五尘，动乱行者。</p>
<p>是故魔名杀者，亦名华箭，亦名五箭，射人五情故，名色中作种种境界惑乱行人。作顺情境者，或作父母兄弟、诸佛形像、端正男女可爱之境，令人心著。作违情境者，或作虎狼师子罗刹之形，种种可畏之像，来怖行人。非违非顺境者，则平常之事，动乱人心，令失禅定，故名为魔。</p>
<p>或作种种好恶之音声，作种种香臭之气，作种种好恶之味，作种种苦乐境界，来触人身，皆是魔事，其相众多，今不具说。举要言之，若作种种五尘，恼乱于人，令失善法，起诸烦恼，皆是魔军，以能破坏平等佛法，令起贪欲、忧愁、嗔恚、睡眠等诸障道法。</p>
<p>如经偈说中说：</p>
<blockquote>
<p>欲是汝初军，忧愁为第二，</p>
<p>饥渴第三军，渴爱为第四，</p>
<p>睡眠第五军，怖畏为第六，</p>
<p>疑悔第七军，嗔恚为第八，</p>
<p>利养虚称九，自高慢人十。</p>
<p>如是等众军，厌没出家人。</p>
<p>我以禅智力，破汝此诸军，</p>
<p>得成佛道已，度脱一切人。</p>
</blockquote>
<p>    </p>
<p>行者既觉知魔事，即当却之。却法有二：</p>
<p>一者，修止却之。</p>
<p>凡见一切外诸诸恶魔境，悉知虚诳，不忧不怖，亦不取不舍，妄计分别，息心寂然，彼当自灭。</p>
<p>二者，修观却之。</p>
<p>若见如上种种魔境，用止不去，即当反观能见之心，不见处所，彼何所恼，如是观时，寻当谢灭。若迟迟不去，但当正心，勿生惧想，不惜躯命，正念不动，知魔界如即佛界如，若魔界如、佛界如，一如无二如，如是了知，则魔界无所舍，佛界无所取，佛法自当前，魔界自然消灭。</p>
<p>    </p>
<p>复次，若见魔境不谢，不须生忧。若见谢灭，亦勿生喜。所以者何？</p>
<p>未曾见有人坐禅，见魔化作虎狼来食人，亦未曾见魔化作男女来为夫妇。<u>当其幻化，愚人不了，心生惊怖、及起贪著，因是心乱，失定发狂，自致其患，皆是行人无智受患，非魔所为</u>。若诸魔境恼乱行人、或经年月不去，但当端心正念坚故，不惜身命，莫怀忧惧。当诵大乘方等诸经治魔咒，默念诵之，存念三宝。若出禅定，亦当诵咒自防，忏悔惭愧、及诵波罗提木叉。邪不干正，久久自灭。魔事众多，说不可尽，善须识之。</p>
<p>是故初心行人，必须亲近善知识，为有如此等难事。是魔入人心，能令行者心神狂乱，或喜或忧，因是成患致死。或时令得诸邪禅定、智慧、神通、陀罗尼，说法教化，人皆信伏，后即坏人出世善事。及破坏正法。如是等诸异非一，说不可尽，今略示其要，为令行人于坐禅中，不妄受诸境界。取要言之，若欲遣邪归正，当观诸法实相，善修止观，无邪不破。故释论云：‘除诸法实相，其余一切皆是魔事。’</p>
<p>如偈中说：</p>
<blockquote>
<p>若分别忆想，即是魔罗网，</p>
<p>不动不分别，是则为法印。</p>
</blockquote>
<p>    </p>
<hr>
<h3 id="治病第九"><a class="header" href="#治病第九">治病第九</a></h3>
<p>行者安心修道，或四大有病，因今用观，心息鼓击发动本病。或时不能善调适身心息三事，内外有所违犯，故有病患。夫坐禅之法，若能善用心者，则四百四病自然除差。若用心失所，则四百四病因之发生。是故若自行化他，应当善识病源，善知坐中内心治病方法。一旦动病，非惟行道有障，则大命虑失。</p>
<p>今明治病法中有二意：一明病发相，二明治病方法。</p>
<p><strong>一明病发相者</strong></p>
<p>病发虽复多途，略出不过两种：</p>
<p>一者，四大增损病相。</p>
<ul>
<li>
<p>若地大增者，则肿结沈重，身体枯瘠。如是等百一患生。</p>
</li>
<li>
<p>若水大增者，则痰阴障满，食饮不消，腹痛下痢等百一患生。</p>
</li>
<li>
<p>若火大增者，即煎寒壮热，支节皆痛，口气大小，便痢不通等百一患生。</p>
</li>
<li>
<p>若风大增者，则身体虚悬，战掉疼痛，肺闷胀气，呕逆气急，如是等百一患生。</p>
</li>
</ul>
<p>故经云：‘一大不调，百一病起。四大不调，四百四病，一时俱动。’ 四大病发，各有相貌，当于坐时及梦中察之。</p>
<p>    </p>
<p>二者，五藏生患之相。</p>
<ul>
<li>
<p>从心生患者，身体寒热，及头痛口燥等，心主口故。</p>
</li>
<li>
<p>从肺生患者，身体胀满，四肢烦疼，心闷鼻塞等，肺主鼻故。</p>
</li>
<li>
<p>从肝生患者，多无喜心，忧愁不乐，悲思嗔恚，头痛眼暗昏闷等，肝主眼故。</p>
</li>
<li>
<p>从脾生患者，身体面上，游风遍身，㿇痒疼痛，饮食失味等，脾主舌故。</p>
</li>
<li>
<p>从肾生患者，咽喉噎寒，腹胀耳聋等，肾主耳故。</p>
</li>
</ul>
<p>五藏生病众多，各有其相，当于坐时及梦中察之可知。</p>
<p>    </p>
<p>如是四大五藏病患，因起非一，病相众多，不可具说。行者若欲修止观法门，脱有患生，应当善知因起。此二种病，通因内外发动。若外伤寒冷风热，观行违僻，或因定法发时不知取与，而致此二处患生，此因内发病相。</p>
<p>复次，有三种得病因缘不同。一者四大五藏增损得病如前说，二者鬼神所作得病。如是等病，初得即治，甚易得差。若经久则病成，身羸病结，治之难愈。</p>
<p>    </p>
<p><strong>二明治病方法者</strong>。</p>
<p>既深知病源起发，当作方法治之。治病之法乃有多途，举要言之，不出止观二种方便。云何用止治病相？有师言：‘<u>但安心止在病处，即能治病</u>。’ 所以者何？心是一期果报之主，譬如王有所至处，群贼迸散。</p>
<p>次有师言：‘脐下一寸名忧陀那，此云丹田，若能止心守此不散，经久即多有所治。’</p>
<p>有师言：‘常止心足下，莫问行住寝卧，即能治病。’ 所以者何？人以四大不调，故多诸疾患，此由心识上缘，故令四大不调。若安心在下，四大自然调适，众病除矣。</p>
<p>有师言：‘但知诸法空无所有，不取病相，寂然止住，多有所治。’ 所以者何？由心忆想鼓作四大，故有病生。息心和悦，众病即差。故净名经云：‘何为病本？所谓攀缘，云何断攀缘？谓心无所得。’ 如是种种说，用止治病之相非一，故知善修止法，能治众病。</p>
<p>次明观治病者。有师言：‘但观心想，用六种气治病者，即是观能治病。’ 云何六种气？一吹、二呼、三嘻、四呵、五嘘、六呬，此六种息，皆于唇口之中，想心方便，转侧而作，绵微而用。</p>
<p>颂曰：</p>
<blockquote>
<p>心配属呵肾属吹，脾呼肺呬圣皆知。</p>
<p>肝藏热来嘘字至，三焦雍处但言嘻。</p>
</blockquote>
<p>有师言：‘若能善用观想运作十二种息，能治众患。’一上息、二下息、三满息、四焦息、五增长息、六灭坏息、七暖息、八冷息、九冲息、十持息、十一和息、十二补息。此十二息，皆从观想心生，今略明十二息对治之相。</p>
<p>上息治沈重，下息治虚悬，满息治枯瘠。焦息治肿满，增长息治羸损，暖息治冷，冷息治热，冲息治壅塞不通，持息治战动，和息通治四大不和，补息资补四大衰。善用此息，可以遍治众患，推之可知。</p>
<p>有师言：‘善用假想观，能治众病，如人患冷，想身中火气起，即能治冷。’ 此如《杂阿含经》治病秘法七十二种法中广说。</p>
<p>有师言：‘但用止观检析身中，四大病不可得，心中病不可得，众病自差。’ 如是等种种说，用观治病，应用不同，善得其意，皆能治病。当知止观二法，若人善得其意，则无病不治也。但今时人根机浅钝，作此观想，多不成就，世不广传，又不得于此更学气术休粮，恐生异见。</p>
<p>金石草木之药，与病相应，亦可服饵。</p>
<p>若是鬼病，当用强心加咒以助治之。若是业报病，要须修福忏悔，患则消灭。此二种治病之法，若行人善得一意，即可自行兼他，况复具足通达。若都不知，则病生无治，非唯废修正法，亦恐性命有虞，岂可自行教人！是故欲休止观之者，必须善解内心治病方法。其法非一，得意在人，岂可传于文耳！</p>
<p>复次，用心坐中治病，仍须更兼具十法，无不有益，十法者：一信、二用、三勤、四常住缘中、五别病因法、六方便、七久行、八知取舍、九持护、十识遮障。</p>
<ul>
<li>
<p>云何为信？谓信此法必能治病。</p>
</li>
<li>
<p>何为用？谓随时常用。</p>
</li>
<li>
<p>何为勤？谓用之专精不息，取得差为度。</p>
</li>
<li>
<p>何为住缘中？谓细心念念依法，而不异缘。</p>
</li>
<li>
<p>何为别病因起？如上所说。</p>
</li>
<li>
<p>何为方便？谓吐纳运心缘想，善巧成就，不失其宜。</p>
</li>
<li>
<p>何为久行？谓若用之未即有益，不计日月，常习不废。</p>
</li>
<li>
<p>何为知取舍？谓知益即勤，有损即舍之，微细转心调治。</p>
</li>
<li>
<p>何为持护？谓善识异缘触犯。</p>
</li>
<li>
<p>何为遮障？谓得益不向外说，未损不生疑谤。</p>
</li>
</ul>
<p>若依此十法，所治必定有效不虚者也。</p>
<p>    </p>
<hr>
<h3 id="证果第十"><a class="header" href="#证果第十">证果第十</a></h3>
<p>若行者如是修止观时，能了知一切诸法皆由心生，因缘虚假不实故空，以知空故，即不得一切诸法名字相，则体真止也。尔时上不见佛果可求，下不见众生可度，是名<u>从假入空观，亦名二谛观，亦名慧眼，亦名一切智</u>。</p>
<p>若住此观，即堕声闻辟支佛地，故经云：‘诸声闻众等自叹言，我等若闻净佛国土，教化众生，心不喜乐。所以者何？一切诸法，悉皆空寂，无生无灭。无大无小，无漏无为，如是思维，不生喜乐。’</p>
<p>当知若见无为入正位者，其人终不能发三菩提心，此即定力多故，不见佛性。若菩萨为一切众生，成就一切佛法，不应取著无为而自寂灭，尔时应修从空入假观。则当谛观心性虽空，缘对之时，亦能出生一切诸法，犹如幻化，虽无定实，亦有见闻觉知等相差别不同。</p>
<p>行者如是观时，虽知一切诸法毕竟空寂，能于空中修种种行，如空中种树，亦能分别众生诸根、性、欲无量故，则说法无量。若能成就无碍辩才，则能利益六道众生。是名方便随缘止，乃是<u>从空入假观，亦名平等观，亦名法眼，亦名道种智</u>。住此观中，智慧力多故，虽见佛性而不明了。菩萨虽复成就此二种观，是名方便观门，非正观也。</p>
<p>故经云：‘前二种为方便道。因是二空观，得入中道第一义观，双照二谛，心心寂灭，自然流入萨婆若海。’ 若菩萨欲于一念中具足一切佛法，应修息两边分别止，行于中道正观。</p>
<p>云何修正观？若体知心性非真非假，息缘真假之心，名之为正。谛观心性非空非假，而不坏空假之法。若能如是照了，则于心性通达中道，圆照二谛，若能于自心见中道二谛，则见一切诸法中道二谛，亦不取道二谛，以决定性不可得故，是名中道正观。</p>
<p>如中论偈中说：</p>
<blockquote>
<p>因缘所生法，我说即是空，</p>
<p>亦名为假名，亦名中道义。</p>
</blockquote>
<p>深寻此偈意，非惟具足分别中观之相，亦是兼明前二种方便观门旨趣。当知：<u>中道正观，则是佛眼，一切种智</u>，若住此观，则定慧力等，了了见佛性。安住大乘，行步平正，其疾如风，自然流入萨婆若海。行如来行，入如来室，著如来衣，作如来座，则以如来庄严而自庄严。获得六根清净，入佛境界，于一切法无所染著，一切佛法皆现在前，成就念佛三昧。安住首楞严定，则是普现色身三昧。普入十方佛土，教化众生，严净一切佛刹，供养十方诸佛，受持一切诸佛法藏，具足一切诸波罗密，悟入大菩萨位。则与普贤、文殊为其等侣。</p>
<p>    </p>
<p>常住法性身中，则为诸佛称叹授记，则是庄严兜率陀天，示现降神母胎、出家、诣道场、降魔怨、成正觉、转法轮、入涅槃，于十方国土，究竟一切佛事，具足真应二身，则是初发心菩萨也。</p>
<p>华严经中，初发心时便成正觉，了达诸法真实之性，所有慧身不由他悟。</p>
<p>亦云：‘初发心菩萨。得如来一身作无量身。’</p>
<p>亦云：‘初发心菩萨即是佛。’</p>
<p>涅槃经云：‘发心、毕竟二不别，如是二心前心难。’</p>
<p>大品经云：‘须菩提，有菩萨摩诃萨，从初发心即坐道场，转正法轮。当知则是菩萨为如佛也。’ 法华经中龙女所献珠为证。如是等经，皆明初心具作一切佛法。即是大品经中阿字门，即是法华经中为令众生开佛知见，即是涅槃经中见佛性故住大涅槃。</p>
<p>已略说初心菩萨因修止观证果之相。次明后心证果之相。</p>
<p>    </p>
<p>后心所证境界则不可知，今推教所明，终不离止观二法。所以者何？如法华经云：‘殷勤称叹，诸佛智慧则观义，此即约观以明果也。’ 涅槃经广辩百句解脱以释大涅槃者，涅槃即止义，是约止以明果也。</p>
<p>故云：‘大涅槃经名常寂定，定者即是止义。’ 法华经中虽约观明果，则摄于止，故云：‘乃至究竟涅槃常寂灭相，终归于空。’ 涅槃中虽约止明果，则摄于观，故于三德为大涅槃。此二大经虽复文言出没不同，莫不皆约止观二门辨其究竟，并据定慧两法以明极果。</p>
<p>    </p>
<p>行者当知初中后果皆不可思议。故新译金光明经云：‘前际如来不可思议，中际如来种种庄严，后际如来长无破坏。’ 皆约修止观二心以辨其果故。</p>
<p>般舟三昧经中偈云：</p>
<blockquote>
<p>诸佛从心得解脱，心者清净名无垢，</p>
<p>五道鲜洁不受色，有学此者成大道。</p>
</blockquote>
<p>誓愿所行者，须除三障五盖。如或不除，虽勤用功，终无所益。</p>
<div style="break-before: page; page-break-before: always;"></div>
<h1 id="华严金师子章"><a class="header" href="#华严金师子章">华严金师子章</a></h1>
<p><a href="#法藏原版">法藏原版</a> <a href="#承迁注版">承迁注版</a> <a href="#净源注版">净源注版</a></p>
<h3 id="法藏原版"><a class="header" href="#法藏原版">法藏原版</a></h3>
<h4 id="明缘起第一"><a class="header" href="#明缘起第一">明缘起第一</a></h4>
<p>谓金无自性，随工巧匠缘，遂有狮子相起。起但是缘，故名缘起。</p>
<p>    </p>
<h4 id="辨色空第二"><a class="header" href="#辨色空第二">辨色空第二</a></h4>
<p>谓狮子相虚，唯是真金。狮子不有，金体不无，故名色空。又复空无自相，约色以明。不碍幻有，名为色空。</p>
<p>    </p>
<h4 id="约三性第三"><a class="header" href="#约三性第三">约三性第三</a></h4>
<p>狮子情有，名为遍计。狮子似有，名曰依他。金性不坏，故号圆成。</p>
<p>    </p>
<h4 id="显无相第四"><a class="header" href="#显无相第四">显无相第四</a></h4>
<p>谓以金收狮子尽，金外更无狮子相可得，故名无相。</p>
<p>    </p>
<h4 id="说无生第五"><a class="header" href="#说无生第五">说无生第五</a></h4>
<p>谓正见狮子生时，但是金生，金外更无一物。狮子虽有生灭，金体本无增减，故曰无生。</p>
<p>    </p>
<h4 id="论五教第六"><a class="header" href="#论五教第六">论五教第六</a></h4>
<ul>
<li>
<p>一、狮子虽是因缘之法，念念生灭，实无狮子相可可得，名愚法声闻教。</p>
</li>
<li>
<p>二、即此缘生之法，各无自性，彻底唯空，名大乘始教。</p>
</li>
<li>
<p>三、虽复彻底唯空，不碍幻有宛然。缘生假有，二相双存，名大乘终教。</p>
</li>
<li>
<p>四、即此二相，互夺两亡，情伪不存，俱无有力，空有双泯，名言路绝，萋心无寄，名大乘顿教。</p>
</li>
<li>
<p>五、即此情尽体露之法，混成一块，繁兴大用，起必全真；万象纷然，参而不杂。一切即一，皆同无性；一即一切，因果历然。力用相收，卷舒自在，名一乘圆教。</p>
</li>
</ul>
<p>    </p>
<h4 id="勒十玄第七"><a class="header" href="#勒十玄第七">勒十玄第七</a></h4>
<ul>
<li>
<p>一、金与狮子，同时成立，圆满具足，名同时具足相应门。</p>
</li>
<li>
<p>二、若狮子眼收狮子尽，则一切纯是眼；若耳收狮子尽，则一切纯是耳。诸根同时相收，则一一皆杂，一一皆纯，为圆满藏，名诸藏纯杂具德门。</p>
</li>
<li>
<p>三、金与狮子，相容成立，一多无碍；于中理事各各不同，或一或多，各住自位，名一多相容不同门。</p>
</li>
<li>
<p>四、狮子诸根，一一毛头，皆以金收狮子尽。一一遍狮子眼，眼即耳，耳即鼻，鼻即舌，舌即身。自在成立，无障无碍，名诸法相即自在门。</p>
</li>
<li>
<p>五、若看狮子，唯狮子无金，即狮子显金隐。若看金，唯金无狮子，即金显狮子隐。若两处看，俱隐俱显。隐则秘密，显则显著，名秘密隐显俱成门。</p>
</li>
<li>
<p>六、金与狮子、或隐或显，或一或多，定纯定杂，有力无力，即此即彼，主伴交辉，理事齐现，皆悉相容，不碍安立，微细成办，名微细相容安立门。</p>
</li>
<li>
<p>七、狮子眼耳支节，一一毛处，各有金狮子；一一毛处狮子，同时顿入一毛中。一一毛中，皆有无边狮子；又复一一毛，带此无边狮子，还入一毛中。如是重重无尽，犹天帝网珠，名因陀罗网境界门。</p>
</li>
<li>
<p>八、说此狮子，以表无明；语其金体，具障真性；理事合论，况阿赖耶，令生正解，名托事显法生解门。</p>
</li>
<li>
<p>九、狮子是有为之法，念念生灭。刹那之间，分为三际，谓过去、现在、未来。此三际各有过现未来；总有三三之位，以立九世，即束为一段法门。虽则九世，各各有隔，相由成立，融通无碍，同为一念，名十世隔法异成门。</p>
</li>
<li>
<p>十、金与狮子，或隐或显，或一或多，各无自性，由心回转。说理说事，有成有立，名唯心回转善成门。</p>
</li>
</ul>
<p>    </p>
<h4 id="括六相第八"><a class="header" href="#括六相第八">括六相第八</a></h4>
<ul>
<li>
<p>狮子是总相</p>
</li>
<li>
<p>五根差别是别相</p>
</li>
<li>
<p>共从一缘起是同相</p>
</li>
<li>
<p>眼、耳等不相滥是异相</p>
</li>
<li>
<p>诸根合会有狮子是成相</p>
</li>
<li>
<p>诸根各住自位是坏相</p>
</li>
</ul>
<h4 id="成菩提第九"><a class="header" href="#成菩提第九">成菩提第九</a></h4>
<p>菩提，此云道也、觉也。谓见狮子之时，即见一切有为之法，更不待坏，本来寂灭。离诸取舍，即于此路，流入萨婆若海，故名为道。即了无始以来，所有颠倒，元无有实，名之为觉。究竟具一切种智，名成菩提。</p>
<p>    </p>
<h4 id="入涅槃第十"><a class="header" href="#入涅槃第十">入涅槃第十</a></h4>
<p>见狮子与金，二相俱尽。好丑现前，心安如海，妄想都尽，无诸逼迫。出缠离障，永舍苦源，名入涅槃。    </p>
<p>    </p>
<hr>
<h3 id="承迁注版"><a class="header" href="#承迁注版">承迁注版</a></h3>
<p><strong>五台山真容院沙门承迁注</strong></p>
<p>金师子章。金师子者，能喻法也，究其本元即有。唐贤首法师对则天圣帝，以示大经厥旨。所谓华严，理深事广文博义玄。非入理，圣人无以达其奥。是以立见边之喻，晓无涯之法。金况法界体也，师子喻法界用也。今则从法就喻，略启十门分别故。得理事镕融，一多无碍矣。</p>
<p><strong>唐崇福寺贤首法师法藏述</strong></p>
<ul>
<li>
<p>初明缘起。万像本空，假缘方有。</p>
</li>
<li>
<p>二辨色空。幻法纷然，真空不动。</p>
</li>
<li>
<p>三约三性。迷之名相，悟之即真。</p>
</li>
<li>
<p>四显无相。相即无相，非相即相。</p>
</li>
<li>
<p>五说无生。无生之生，生即无生。</p>
</li>
<li>
<p>六论五教。根器不同，设教有异。</p>
</li>
<li>
<p>七勒十玄。缘起交映，法法重重。</p>
</li>
<li>
<p>八括六相。法无定相，举一即多。</p>
</li>
<li>
<p>九成菩提。万行既圆，本觉露现。</p>
</li>
<li>
<p>十入涅槃。智体即如，名大涅槃。</p>
</li>
</ul>
<p>    </p>
<h4 id="第一明缘起者"><a class="header" href="#第一明缘起者">第一，明缘起者</a></h4>
<p>谓万法无体，假缘成立。若无因缘，法即不生。故经云：”诸法从缘起。无缘即不起。“</p>
<p>谓以金无自性，喻真理不变也。</p>
<p>随巧匠之缘，遂有师子相起。喻真理随缘，成诸事法也。</p>
<p>起但是缘故，名缘起。结真理不动，动即事也。金喻一真之性，师子喻缘起事法。理本无生，随诸缘法，成差别相。相起繁兴，理即无生。故清凉云：”理随事变，则一多缘起之无边。“</p>
<p>    </p>
<h4 id="第二辨色空者"><a class="header" href="#第二辨色空者">第二，辨色空者</a></h4>
<p>色者悲也，空者智也。观色即空成大智。而不住生死。观空即色成大悲。而不滞涅槃。能辩之智焕然明了。</p>
<p>谓以师子相虚，喻色空也；唯是真金，喻性实也。</p>
<p>师子不有，喻缘起幻色不是实有。金体不无，喻真空常存。</p>
<p>故云色空，又复空无自性。约色以明不碍幻存，故名色空。真空无形，假色相以明。法本亡言，就言诠而显道。故清凉云：”虽空空绝迹，而义天星像璨然。“</p>
<p>    </p>
<h4 id="第三约三性者"><a class="header" href="#第三约三性者">第三，约三性者</a></h4>
<p>迷心所执，计有相生，以为实者，谓之遍计性也。不了缘生依他性也。依他无性即是圆成。随举一法，三性具矣。</p>
<p>谓以师子情有，名为遍计。谓一切众生无始已来，烦恼业习痴迷不了，周遍计度心外有法，颠倒取舍。<u>随情起惑，自缠自缚，枉受轮回</u>。</p>
<p>师子似有，名为依他，谓一切众生依真起妄。似有之法妄执依他内外不实。故论云：”依他起自性分别缘所生。“</p>
<p>金性不变，故号圆成。圆而不减，成而不增。师子虽则相殊，金且不随殊变。释曰：”法与自心为缘，心法方起。“ 今了缘无体，依心方现，无自体性，是为依他无自生性。由二义现前，乃为圆成胜义性也。经云：”从无住本，立一切法。“</p>
<p>    </p>
<h4 id="第四显无相者"><a class="header" href="#第四显无相者">第四，显无相者</a></h4>
<p>不了诸法无相，而迷心为有者生死也。观察即虚相即无相，出世法也。</p>
<p>谓以金收师子尽，喻理夺事。金外更无师子可得，喻缘起事法当体本虚，故名无相。</p>
<p>释曰：”离真理外无片事可得故，如水夺波波无不尽故。“</p>
<p>此则水存以坏波令尽。故经云：”所见不可见，所闻不可闻。“ 了知诸世间。是名为无相。</p>
<p>    </p>
<h4 id="第五说无生者"><a class="header" href="#第五说无生者">第五，说无生者</a></h4>
<p>法本无生，从缘有故。既无自体，生而无生。</p>
<p>谓以正见师子生时但是金生，喻真理随缘成诸事法。金外更无一物。</p>
<p>离真理之外无别事相，染净之法因缘有。故体性本虚，无生生也。</p>
<p>师子虽有生灭，金体本无增减。无生之理，本无生灭，缘起集成，生本无生。故曰无生。</p>
<p>释曰：”今由缘生，非生方得名生，了生死性乃是无生。“</p>
<p>论云：”因不自生，缘生故；缘不自生，因生故。“</p>
<p>然生与无生互成互夺，夺则无生，成乃缘生。由即成即夺，是故生时无生。如是了者名达无生。</p>
<p>    </p>
<h4 id="第六论五教"><a class="header" href="#第六论五教">第六，论五教</a></h4>
<p>一声闻教，二大乘始教，三大乘终教，四大乘顿教，五一乘图教。</p>
<p>第一声闻教，谓此师子虽是缘生之法，念念生灭，喻一切事法从缘有。故各无自性，无有停息。实无师子可得故，名声闻教。横计一切境界实有自体，但证人空不了法空。</p>
<p>    </p>
<p>第二大乘始教者，谓此师子缘生之法，各无自性，彻底唯空，故名大乘始教。喻师子无体，全假真金，成工匠缘师子相显。</p>
<p>    </p>
<p>第三大乘终教者，谓此师子虽然彻底唯空，不碍幻法宛然。虽则真金纯一，不碍师子相存。缘生假有，二相双存，真俗二谛历然可观。师子与金，两法齐现，故名大乘终教。</p>
<p>    </p>
<p>第四大乘顿教者，谓即此二相互夺两亡。以理夺事，事隐理显。情伪不存，俱无有力，空有双泯，名言路绝，栖心无寄，直辩真性本空，无一法可当情者。喻金与师子二相俱泯，内外无寄，故名大乘顿教。</p>
<p>    </p>
<p>第五一乘圆教者，谓即此师子，情尽体露之法，浑成一块。喻师子相尽，真金现前，繁兴大用起必全真。喻师子功用，事事皆金。万像纷纭，参而不杂。虽四像迁移，各住自位。</p>
<p>一切即一，皆同无性。摄末归本，不碍末也。</p>
<p>一即一切，因果历然　依本起末，不碍本也。</p>
<p>力用相收，卷舒自在。力显性起圆融法门无碍。故名一乘圆教。</p>
<p>    </p>
<h4 id="第七勒十玄门"><a class="header" href="#第七勒十玄门">第七，勒十玄门</a></h4>
<p>一，同时具足相应门；二，一多相容不同门；三，秘密隐显俱成门；四，因陀罗网境界门；五，诸藏纯杂具德门；六，诸法相即自在门；七，微细相容安立门；八，十世隔法异成门；九，由心回转善成门；十，托事显法生解门。</p>
<p>    </p>
<p>第一，同时具足门</p>
<p>谓金与师子同时成立，圆满具足　喻依法界体起诸事法。随举一法具一切法。别有差别。非造玄也。</p>
<p>故名同时具足相应门。</p>
<p>    </p>
<p>第二，一多相容不同门者</p>
<p>谓金与师子相容成立，一多无碍，于中理事各各不同，或多各住自位。如称理之行，一一各容一切诸法，亦一一各具一切诸行。虽相容本不动也。</p>
<p>故名一多相容不同门。</p>
<p>    </p>
<p>第三，秘密隐显俱成门者</p>
<p>谓若看师子唯见师子，无金，则师子显金隐，喻事能隐理。</p>
<p>若看金唯金无师子，则金显师子隐，喻理能隐事也。</p>
<p>若两处看，俱显俱显隐，则秘密显则显著。</p>
<p>故名秘密隐显俱成门。</p>
<p>    </p>
<p>第四，因陀罗网境界门者</p>
<p>谓师子眼耳支节，一一毛处各有金师子，小法中含大法。</p>
<p>一一毛处师子同时顿入一茎毛中，各各显露皆有无边师子。一事中含多事，一多顿现。</p>
<p>一一毛头带此无边师子还入一茎毛中，如是重重无尽，多入一无碍。</p>
<p>若帝网之天珠。故名因陀罗网境界门。</p>
<p>    </p>
<p>第五，诸藏纯杂具德门者</p>
<p>谓若以眼收师子尽，则一切纯是眼。如以布施一行收尽一切行，总名布施故，号曰纯也。若耳收师子尽，则一切纯是耳。</p>
<p>若诸根同时相收，悉皆具足，一一皆纯一一皆杂，是圆满藏万行同时，更互庄严，纯杂无碍。</p>
<p>故名诸藏纯杂具德门。</p>
<p>    </p>
<p>第六，诸法相即自在门者</p>
<p>谓即师子诸根，一一毛头皆各以金收师子尽。喻法界缘起一切诸法，皆互相即相遍也。</p>
<p>一一皆彻师子眼，眼即耳，耳即鼻，无碍无障。喻布施即六度。多行即一行也。</p>
<p>故名诸法相即自在门。</p>
<p>    </p>
<p>第七，微细相容安立门者</p>
<p>谓金与师子或隐或显，或一或多，定散同时。</p>
<p>经云：”汝应观我诸毛孔，我今示汝，佛境界俱时历然。“</p>
<p>即此即彼，有力无力，主伴交辉，理事齐现。所现万法，海印炳然。悉皆相容，不碍安立，微细成办。以理成事，事法不定，互相容摄，安立同时。</p>
<p>故名微细相容安立门。</p>
<p>    </p>
<p>第八，十世隔法异成门者</p>
<p>谓此师子是有为之法，念念生灭。喻真理随缘成诸事法，各各不实也。</p>
<p>刹那之间分为三际，谓有过去、未来、现在三际。总相之中分限不同。总有三三之位以立九世。</p>
<p>一即多，多不坏则束为一段法门。一法门中无量门，种种修短，各各不同。虽则九世，有隔不同，相由成立，融通无碍，同为一念。摄末归本。</p>
<p>故号十世隔法异成门。</p>
<p>    </p>
<p>第九，由心回转善成门者</p>
<p>谓金与师子或显或隐，或一或多，各无自性，由心回转。法无定法，随心转变。</p>
<p>说理说事，有成有立，法本具足。随机隐显。</p>
<p>故名由心回转善成门。</p>
<p>    </p>
<p>第十，托事显法生解门者</p>
<p>谓说师子用表无明，论此金体，具彰真性。睹万法相用显真理。若理事合论况阿赖耶识，令生正解，即染而净，动净俱泯，方为正解。</p>
<p>故名托事显法生解门。</p>
<p>    </p>
<h4 id="第八括六相者"><a class="header" href="#第八括六相者">第八，括六相者</a></h4>
<ul>
<li>
<p>谓师子是总相</p>
</li>
<li>
<p>五根差别是别相</p>
</li>
<li>
<p>共一缘起是同相</p>
</li>
<li>
<p>眼耳各不相到是为异相</p>
</li>
<li>
<p>诸根合会是成相</p>
</li>
<li>
<p>诸缘各住自位是坏相</p>
</li>
</ul>
<p>显法界中无孤单法，随举一相，具此六相缘起。集成各无自性，一一相中含无尽相，一一法中具无尽法。</p>
<p>    </p>
<h4 id="第九成菩提者"><a class="header" href="#第九成菩提者">第九，成菩提者</a></h4>
<p>此云道也、觉也。略说唐言，有此二义。</p>
<p>眼见师子之时，一切有为诸法，更不待坏，本来寂灭。喻师子相不实。</p>
<p>当体是金，不可坏也。离诸取舍，即于此路流入萨婆若海，故名为道也。</p>
<p>诸法无生，毕竟空寂。包含无外，不拒众流。大道无边，悟则斯在。</p>
<p>是故睹此师子相，便入一切智海，更无异路。萨婆若者，此云无生智也。</p>
<p>即了无始已来所有颠倒，元无实有，名之为觉。</p>
<p>妄起诸颠倒，都无有实体。正觉若现前，如空皆寂灭。即外无纤尘，内无识念也。</p>
<p>毕竟具一切种智，名成菩提。一悟永悟，一成永成。大智现前更无余物，即成菩提也。</p>
<p>    </p>
<h4 id="第十入涅槃者"><a class="header" href="#第十入涅槃者">第十，入涅槃者</a></h4>
<p>谓见师子与金，二相俱尽，喻也。</p>
<p>好丑现前，身心相尽，烦恼不生，即大涅槃，究竟玄寂，心安如海。</p>
<p>经云：”若能安心如海，好丑皆空，中无所住，妄想都尽，无诸逼迫，出缠离障，永离苦源，名为入涅槃也“</p>
<p>妄尽全真。</p>
<blockquote>
<p>无诸逼迫任逍遥，</p>
<p>出缠魔恼不相侵，</p>
<p>离障法门无滞碍，</p>
<p>湛然寂静常安乐，</p>
<p>利益群生出苦源，</p>
<p>我今稽首获无余，</p>
<p>一切有情同解脱。</p>
</blockquote>
<p>肇公云：”功流万世而常存，道通百劫而弥固。成山假就于始箦，修途托至于初步，果以功业不可杇故也。“</p>
<p>然三乘之教有次第故，圆顿之理，浑融无碍。一法之上了一切法，一行之中具一切行。因该果海，果彻因源。果是即因之果，因是即果之因。平等无二相也。</p>
<p>经云：”平等真法界无佛无众生矣。“</p>
<p>    </p>
<hr>
<h3 id="净源注版"><a class="header" href="#净源注版">净源注版</a></h3>
<p><strong>金师子章云间类解</strong></p>
<p>法非喻不显，喻非法不生。是故至人，见一真之性匪殊也，故用金师子以况之。见群生之器匪齐也，故用诸法章以导之。</p>
<p>富哉，非吾祖贤首垂一乘之文，廓十方之奥，则何以流慈训世，随机有授？非天册圣帝卑万乘之心，尊三宝之教，则奚能因喻了法，由法达性者乎？</p>
<p>然而斯文，禅丛讲席莫不崇尚。故其注解，现行于世者殆及四家。清源止观禅师注之于前，昭信法灯大士解之于后，近世有同号华藏者，四衢昭昱法师，五台承迁尊者皆有述焉。历观其辞，或文烦而义阙，或句长而教非。遂使修心讲说二途，方兴传习之志，反陷取舍之情。源不佞，每念雅诰尝疚于怀。既而探讨晋经二玄，推穷唐经两疏。文之烦者删之，义之阙者补之，句之长者剪之，教之非者正之。其间法语奥辞，与祖师章旨炳然符契者，各从义类以解之。</p>
<p>于时绝笔于云间善住阁，故命题曰云间类解焉。元丰三年岁次庚申四月八日沙门净源序</p>
<p>    </p>
<p><strong>华严金师子章</strong></p>
<p>“华严“标所宗经，“金师子章“正立其名。举喻显法，序文备矣。</p>
<p>京大荐福寺沙门法藏述</p>
<p>京即长安汉高祖所都也。大荐福寺，唐中宗所建也。沙门，乃释子生善灭恶之称。次二字名讳也。</p>
<p>出家传道翻宣茂德，具如圣宋高僧传，并唐阎少监碑铭。若夫判五章教道，则陇西美之。于释论集六重观门，而河东推之于塔铭耳。抑又遵此章旨而为规式，则杂华圆觉二疏载之详矣。述者乐记云：明也。郑玄曰：训其义也。</p>
<p>    </p>
<p>初、明缘起</p>
<p>夫至圣垂教以因缘为宗。缘有内外之殊，世出世之异故。标第一明诸缘起也。</p>
<p>二、辨色空</p>
<p>前明缘起莫逾色空。幻色俗谛，真空真谛。二谛无碍唯一中道。故次辨色空也。</p>
<p>三、约三性</p>
<p>空宗，俗谛明有，即遍计依他也。真谛明空，即圆成实性也。故次第三约三性也。</p>
<p>四、显无相</p>
<p>遍计，情有理无。依他，相有性无。圆成，理有情无，性有相无。故次第四显无相也。</p>
<p>五、说无生</p>
<p>前之四门，真俗有无皆成对待。今此一门，唯辨妙性本无增减。故第五说无生。</p>
<p>六、论五教</p>
<p>夫妙性无生，超群数而绝朕，然机缘有感，逐根性以类分。故次第六论五教也。</p>
<p>七、勒十玄</p>
<p>以义分教，教类有五。前四小大始终渐顿皆偏，今示圆融。故次第七勒十玄也。</p>
<p>八、括六相</p>
<p>云华十玄根于观门，刚藏六相源乎大经，经观融通相玄交彻。故第八括六相。</p>
<p>九、成菩提</p>
<p>六相遒文，一经奥旨，非情识所窥，唯智眼所睹，将游萨婆若海。故第九成菩提。</p>
<p>十、入涅槃</p>
<p>菩提智果，觉法乐也。涅槃断果，寂静乐也。照而常寂，心安如海。故第十入涅槃。</p>
<p>    </p>
<h4 id="明缘起第一-1"><a class="header" href="#明缘起第一-1">明缘起第一</a></h4>
<p>谓金无自性，随工巧匠缘，金喻真如，不守自性，匠况生灭，<u>随顺妄缘，遂有师子相起</u>。喻<u>真妄和合，成阿赖耶识</u>。</p>
<p>此识有二义：一者觉义，为净缘起；二者不觉义，作染缘起。</p>
<p>起但是缘，故名缘起。经云：“诸法从缘起，无缘即不起。” 即理事无碍门，同一缘起也。</p>
<p>上句示缘，中句辨起，下句总结。然释此初章。非独摭起信申义。亦乃采下文为准。</p>
<p>    </p>
<h4 id="辨色空第二-1"><a class="header" href="#辨色空第二-1">辨色空第二</a></h4>
<p>谓师子相虚，唯是真金。幻色之相既虚，真空之性唯实。（诸本无虚字唯五台注本有之）</p>
<p>师子不有，金体不无。<u>色相从缘而非有，拣凡夫实色也。空性不变而非无，拣外道断空也</u>。</p>
<p>故名色空。色蕴既尔，诸法例然。</p>
<p>大品云：“诸法若不空，即无道无果。” 上句双标色空，次句双释，下句双结。</p>
<p>又复空无自相，约色以明，空是真空，不碍于色。则观空万行沸腾也。</p>
<p>不碍幻有，名为色空。色是幻色，不碍于空。则涉有一道清净也。</p>
<p>总而辨之，先约<u>性相不变随缘</u>，以拣断实。后约不住生死涅槃，以明悲智。</p>
<p>    </p>
<h4 id="约三性第三-1"><a class="header" href="#约三性第三-1">约三性第三</a></h4>
<p>师子情有，名为遍计，谓妄情。于我及一切法，周遍计度，一一执为实有。如痴孩。镜中见人面像，执为有命质碍肉骨等。故云，情有也。</p>
<p>师子似有，名曰依他，此所执法。依他众缘相应而起，都无自性，唯是虚相。如镜中影，故云似有也。</p>
<p>金性不变，故号圆成。本觉真心，始觉显现。圆满成就，真实常住。如镜之明，故云不变。</p>
<p>    </p>
<p>有，本作不改。亦通上文，依空宗申义，盖蹑前起后也。此章引性宗消文，亦以喻释喻也。</p>
<p>若依教义，章明三性，各有二义：</p>
<ul>
<li>
<p>遍计所执性有二义：一情有，二理无。</p>
</li>
<li>
<p>依他起性有二义：一似有，二无性。</p>
</li>
<li>
<p>圆成实性有二义：一不变，二随缘。</p>
</li>
</ul>
<p>今文各显初一，皆隐第二。仰推祖意，单复抗行，义有在焉。</p>
<p>    </p>
<h4 id="显无相第四-1"><a class="header" href="#显无相第四-1">显无相第四</a></h4>
<p>谓以金收师子尽，既揽真金而成师子，遂令师子诸相皆尽。</p>
<p>金外更无师子相可得，真金理也，师子事也。亦同终南云，以离真理外，无片事可得。</p>
<p>故名无相，名号品云。达无相法住于佛住。无量义经云：“其一法者，所谓无相。”</p>
<p>然名号品约果，无量义约理。理果虽殊，无相一也。</p>
<p>    </p>
<h4 id="说无生第五-1"><a class="header" href="#说无生第五-1">说无生第五</a></h4>
<p>谓正见师子生时，但是金生。上句妄法随缘，下句真性不变。偈云：如金作指环，展转无差别。</p>
<p>金外更无一物，离不变之性，无随缘之相。问明品云：“未曾有一法，得入于法性”</p>
<p><u>师子虽有生灭，金体本无增减。成事似生，而金性不增</u>。则起，唯法起也。体空似灭，而金性不减。则灭，唯法灭也。故曰无生。</p>
<p>大经云：“蕴性不可灭，是故说无生。” 又云：“空故不可灭，此是无生义。” 疏云：“无生为佛法体，诸经论中皆诠无生之理。” 楞伽说：“一切法不生。” 中论：“不生为论宗体。”</p>
<p>    </p>
<h4 id="论五教第六-1"><a class="header" href="#论五教第六-1">论五教第六</a></h4>
<p>一，师子虽是因缘之法，念念生灭，以师子属乎缘生。原人论辨小乘教。亦云：从无始来因缘力故，念念生灭相续无穷。</p>
<p>实无师子相可得。论次云：“凡愚不觉执之为实”</p>
<p>名愚法声闻教。因说四谛而悟解，故号声闻。既除我执，未达法空，故名愚法。有本作愚人法名声闻教，然此一教，下摄人天，由深必收浅故，上该缘觉。以其理果同故。例如约人辨藏，唯出声闻藏耳。</p>
<p>    </p>
<p>二，即此缘生之法，蹑前起后也。初文师子二字，亦通此用，下三皆然。</p>
<p>各无自性，彻底唯空。始自形骸之色，思虑之心，终至佛果一切种智，皆无自性。彻于有表唯是真空，以色性自空，非色灭空也。</p>
<p>名大乘始教，始初也。大品云：“空是大乘之初门。” 此教有二，一始教，二分教。今但标始教者，以深密第二第三时教。同许定性、无性俱不成佛故。今合之，唯言始教耳。</p>
<p>    </p>
<p>三，虽复彻底唯空不碍，幻有宛然，空是真空，不碍幻有，即水以辨于波也。</p>
<p>缘生假有，二相双存，有是幻有，不碍真空。即波以明于水也。</p>
<p>名大乘终教。缘起无性，一切皆如，方是大乘至极之谈，故名为终。此亦有二，一终教，对前始教立名。二实教，对前分教立名。分犹权也，始权而终实，以有显实宗故。然终实二宗，并始分二教，皆大乘渐门耳。</p>
<p>    </p>
<p>四，即此二相，互夺两亡。以理夺事而事亡，即真理非事也；以事夺理而理亡，即事法非理也。亦同行愿疏中，形夺无寄门。</p>
<p>情伪不存，反疏上句。理事双亡，则情识伪相，无所存矣。</p>
<p>俱无有力，空有双泯，由前互夺故皆无力。<u>理夺事则妙有泯也，事夺理则真空泯也</u>。心经略疏云：空有两亡，一味常显。</p>
<p>名言路绝，栖心无寄，通结心言罔。及宝藏论云：理冥则言语道断，旨会则心行处灭。</p>
<p>名大乘顿教。顿者，言说顿绝，理性顿显。一念不生即是佛等。故楞伽云：“顿者如镜中像，顿现非渐。” 此亦有二，一逐机顿，即此文示之。二化仪顿，即后圆教收之。</p>
<p>    </p>
<p>五，即此情尽体露之法。混成一块，情尽见除也。大疏亦云：“情尽理现，诸见自亡。”</p>
<p>混成一块者，约法则混成真性，约喻则一块真金故。裴相序云：“融瓶盘，钗钏为金。”</p>
<p>繁兴大用，起必全真，用则波腾鼎沸，全真体以运行。</p>
<p>万象纷然，参而不杂。万法起，必同时一际，理无先后。释上二节，依还源观。</p>
<p>一切即一。皆同无性，无量中解一也。大经云：“华藏世界所有尘，一一尘中见法界”</p>
<p>一即一切。因果历然，一中解无量也。禅诠都序云：“果彻因源位满，分称菩萨”</p>
<p>力用相收，卷舒自在。一有力收，多为用，则卷他一切，入于一中。即上文一切即一，皆同无性也。多有力收，一为体，则舒己一位，入于一切。即上文一即一切，因果历然也。文虽先后，义乃同时。故云卷舒自在也。</p>
<p>名一乘圆教。所说，唯是法界缘起无碍。相即相入，重重无尽。此亦有二，谓同教一乘，圆全收诸教宗。别教一乘，圆全拣诸教宗。</p>
<p>    </p>
<h4 id="勒十玄第七-1"><a class="header" href="#勒十玄第七-1">勒十玄第七</a></h4>
<p>一，<u>金与师子同时成立，圆满具足</u>。师子六根，与金同时成立，以表人法、因果、体用悉皆具足。妙严品云：“一切法门无尽海，同会一法道场中”</p>
<p>名同时具足相应门。大疏云：“如海一滴具百川味”</p>
<p>    </p>
<p>二，若师子眼收师子尽，则一切纯是眼。若耳收师子尽，则一切纯是耳。眼耳互收，纯一事故。</p>
<p>诸根同时相收，悉皆具足。会诸根之同，例眼耳之别。</p>
<p>则一一皆杂，一一皆纯，为圆满藏。</p>
<p>眼即耳等皆杂也。如菩萨入一三昧，即六度皆修，无量无边，诸余行德，俱时成就，故名为杂。</p>
<p>耳非眼等皆纯也。又入一三昧，唯行布施，无量无边，更无余行，名之为纯。即教义章云，纯杂自在无不具足，名圆满藏。</p>
<p>名诸藏纯杂具德门。此名依至相立，贤首新立广陜自在无碍门故。大疏云：“如径尺之镜，见千里之影”</p>
<p>    </p>
<p>三，金与师子相容，成立一多无碍。多容一，则六根成立；多容多，则师子无殊。</p>
<p>于中理事各各不同，金性喻理，师子喻事。二虽互容。性相各别。</p>
<p>或一或多，各住自位。此经偈云：“以一佛土满十方，十方入一亦无余。” 世界本相亦不坏，无比功德故能尔。</p>
<p>名一多相容不同门。大疏云：“若一室之千灯，光光相涉”</p>
<p>    </p>
<p>四，师子诸根，一一毛头，皆以金收师子尽。诸根诸毛，各摄全体。</p>
<p>一一彻遍师子眼，眼即耳，耳即鼻，鼻即舌，舌即身，诸根相即，体非用外。</p>
<p>自在成立，无障无碍。经云：“一即是多，多即一。文随于义，义随文。”</p>
<p>名诸法相即自在门。大疏云：“如金与金色二不相离”</p>
<p>    </p>
<p>五，若看师子唯师子无金，即师子显金隐，相显性隐。</p>
<p>若看金唯金无师子，即金显师子隐，性显相隐。</p>
<p>若两处看，俱隐俱显，性相同时，隐显齐现。</p>
<p>隐则秘密，显则显著。贤首品云：“东方入正受，西方从定起”</p>
<p>名秘密隐显俱成门。大疏云：“若片月澄空，晦明相并”</p>
<p>    </p>
<p>六，金与师子，或隐或显，或一或多。若观金时，师子似隐，唯显一金。观师子时，金性似隐，具显诸根。</p>
<p>定纯定杂，有力无力，一体真金，纯而有力。六根分异，杂而无力。</p>
<p>即此即彼，主伴交辉，此主彼伴，交光互参。</p>
<p>理事齐现，皆悉相容。教义章云：“犹如束箭，齐头显现”</p>
<p>不碍安立，微细成办。经云：“一尘中有无量刹，刹复为尘说更难”</p>
<p>名微细相容安立门。大疏云：“如琉璃瓶，盛多芥子”</p>
<p>    </p>
<p>七，师子眼耳支节，一一毛处，各有金师子。一一毛处师子，同时顿入一毛中。以一切摄一切，同入一中，即交涉无碍门。偈云：“一切佛刹微尘等，尔所佛坐一毛孔”</p>
<p>一一毛中皆有无边师子，又复一一毛，带此无边师子，还入一毛中。又以一切摄一切，带之复入一中，即相在无碍门。偈云：“无量刹海处一毛，悉坐菩提莲华座”</p>
<p>如是重重无尽，犹天帝网珠。梵语，释迦提桓因陀罗，此云能仁。天主网珠，即善法堂护净珠网，取譬交光无尽也。</p>
<p>名因陀罗网境界门。大疏云：“若两镜互照，传耀相写”</p>
<p>    </p>
<p>八，说此师子以表无明，语其金体具彰真性。妄法生灭无明也，如来藏不生灭真性也。</p>
<p>理事合论，况阿赖识令生正解。理事即真妄。论云：“真妄和合，非一非异，名阿赖耶识。” 此识有觉、不觉二义：觉即令生真性正解，不觉即令生无明正解。若约善财，参诸知识。遇三毒而三德圆，皆生正解。</p>
<p>名托事显法生解门。大疏云：“如立像竖臂，触目皆道”</p>
<p>    </p>
<p>九，师子是有为之法，念念生灭，随工匠缘，时时迁谢。</p>
<p>刹那之间，分为三际，摄前标后。</p>
<p>谓过去现在未来。此三际各有过现未来。普贤行品云：“过去中未来，未来中过去。” 亦离世间品，答普慧之问也.</p>
<p>总有三三之位，以立九世。即束为一段法门，如师子诸根诸毛，本纯一之金也。</p>
<p>虽则九世，各各有隔相，由成立融通无碍，同为一念。通玄论云：“十世古今，始终不离于当念”</p>
<p>名十世隔法异成门。大疏云：“若一夕之梦，翱翔百年”</p>
<p>    </p>
<p>十，金与师子，或隐或显，或一或多，各无自性，由心回转。全心之一切，随心遍一切中，即一隐多显也。全心之一事，随心入一事中，即多隐一显也。以表师子与金悉皆回转，而无定相耳。</p>
<p>说事说理，有成有立。经云：“应观法界性，一切唯心造”</p>
<p>名唯心回转善成门。贤首亦改此一门，为主伴圆明具德门。故大疏云：“如北辰所居，众星拱之”</p>
<p>    </p>
<h4 id="括六相第八-1"><a class="header" href="#括六相第八-1">括六相第八</a></h4>
<p>师子是总相，一即具多，为总相。</p>
<p>五根差别，是别相。多即非一，名别相。</p>
<p>共从一缘起，是同相。多类自同，成于总。</p>
<p>眼耳等不相滥，是异相。名体别异现于同。</p>
<p>诸根合会有师子，是成相。一多缘起理妙成。</p>
<p>诸根各住自位，是坏相。坏住自法常不作。</p>
<p>教义章中，有入句偈文，上引六句，随文注之。末后二句结叹。劝修云：“唯智境界非事识，以此方便会一乘。” 彼章广寄一舍，以喻六相。后学如仰祖训，宜悉讨论耳。</p>
<p>    </p>
<h4 id="成菩提第九-1"><a class="header" href="#成菩提第九-1">成菩提第九</a></h4>
<p>菩提，此云道也、觉也。翻梵从华，新旧二义。</p>
<p>谓见师子之时，即见一切有为之法。更不待坏，本来寂灭。净名云：“众生即寂灭相。不复更灭”</p>
<p>离诸取舍，即于此路，流入萨婆若海，故名为道。</p>
<p>离诸取舍之言，义属上句，文连下句。谓不舍一切有为，而取寂灭无为。则义属上句也。既取舍情亡，自然流入一切智海。则文连下句也。第八不动地亦明斯旨。萨婆若，云一切智。今明果德为道，故深广如海耳。</p>
<p>即了无始已来所有颠倒，元无有实，名之为觉。起信论云：“一切众生不名为觉。” 以从本来念念相续，未曾离念故。“</p>
<p>说无始无明，即同此文无始已来所有颠倒也。论又云：”若得无念者，则知心相生住异灭，乃至本来平等同一觉故。“ 即同次文。元无有实。名之为觉矣</p>
<p>究竟具一切种智，名成菩提，究竟极果也，亦名究竟觉。一切种智即三智之一也。</p>
<p>昔圭峰疏，圆觉以一切种智，释圆明。贤首述还源，由圆明而证菩提。今文谓具一切种智而成菩提者，通而辨之。虽发辞小异，而归宗大同也。若依起信，有大智用无量方便，乃至得名一切种智，皆属同教。又按昭信钞文，叙五教机各成菩提，唯取圆宗。以因果二门相摄即别教耳。</p>
<p>    </p>
<h4 id="入涅槃第十-1"><a class="header" href="#入涅槃第十-1">入涅槃第十</a></h4>
<p>见师子与金，二相俱尽，烦恼不生。二相俱尽，所观境空也；烦恼不生，能缘心泯也。内外双亡，玄寂着矣。</p>
<p><u>好丑现前，心安如海</u>。</p>
<p>新记云：如金作器，巧拙悬殊，即好丑现前也。记次文云：一以贯之，唯金究竟，即心安如海也。</p>
<p>上句覆疏二相俱尽，下句覆疏烦恼不生。</p>
<p>妄想都尽无诸逼迫，出缠离障，永舍苦源，名入涅槃。</p>
<ul>
<li>
<p>惑业都尽，无集谛之妄想也。</p>
</li>
<li>
<p>三苦皆亡，无苦谛之逼迫也。</p>
</li>
<li>
<p>无漏智发，出缠离障，则道谛已修也。</p>
</li>
<li>
<p>解脱自在永离苦源，则灭谛已证也。</p>
</li>
</ul>
<p>入者，了达解悟之名，涅槃义翻。</p>
<p>圆寂经云：”流转是生死，不动名涅槃。“</p>
<p>然涅槃一章，诚杂华之渊蕴，故晋译宝王性起。而搜玄探玄，钩深以索隐，唐翻如来出现。则旧疏新记，联芳而续焰，且高丽国中斯文尚备，而传授不绝。况此诸部尽出中华，愿诸后昆，求师钻仰，同报云华贤首清凉圭峰之劬重德耳。</p>
<div style="break-before: page; page-break-before: always;"></div>
<h1 id="道"><a class="header" href="#道">道</a></h1>
<h3 id="庄子中对老子的直接引用"><a class="header" href="#庄子中对老子的直接引用">《庄子》中对《老子》的直接引用</a></h3>
<div class="table-wrapper">
<table>
<thead>
<tr><th>老子</th><th>庄子</th></tr>
</thead>
<tbody>
<tr><td>故贵以身为天下，若可寄天下；爱以身为天下，若可托天下。 – 13章</td><td>故君子不得已而临莅天下，莫若无为。无为也而后安其性命之情。故曰：​贵以身为天下，则可以托天下；爱以身为天下，则可以寄天下。​ –《在宥》</td></tr>
<tr><td>鱼不可脱于渊，国之利器不可以示人。 – 36章</td><td>故曰：“鱼不可脱于渊，国之利器不可以示人。” 彼圣人者，天下之利器也，非所以明天下也。  –《胠箧》</td></tr>
<tr><td>道常无为而无不为  – 37章</td><td>无名故无为，无为而无不为  –《则阳》</td></tr>
<tr><td>故失道而后德，失德而后仁，失仁而后义，失义而后礼。夫礼者，忠信之薄而乱之首。 – 38章</td><td>故曰：失道而后德，失德而后仁，失仁而后义，失义而后礼。礼者，道之华而乱之首也。 –《知北游》</td></tr>
<tr><td>为学日益，为道日损。损之又损，以至于无为，无为而无不为。 – 48章</td><td>故曰：为道者日损，损之又损之以至于无为，无为而无不为也。 –《知北游》</td></tr>
<tr><td>终日号而不嗄，和之至也  – 55章</td><td>儿子终日嗥而嗌不嗄，和之至也  –《庚桑楚》</td></tr>
<tr><td>是以圣人为而不恃，功成而不处 – 77章</td><td>老聃曰：​“明王之治，功盖天下而似不自己，化贷万物而民弗恃；​”  – 《大宗师》</td></tr>
</tbody>
</table>
</div>
<p>    </p>
<h3 id="庄对老的解释"><a class="header" href="#庄对老的解释">庄对老的解释</a></h3>
<div class="table-wrapper">
<table>
<thead>
<tr><th>老子</th><th>庄子</th></tr>
</thead>
<tbody>
<tr><td>方而不割，廉而不刿(guì)，直而不肆，光而不耀。</td><td>与乎其觚(gū)而不坚也，张乎其虚而不华也；</td></tr>
</tbody>
</table>
</div>
<h3 id="庄对老的展开"><a class="header" href="#庄对老的展开">庄对老的展开</a></h3>
<h4 id="无--有"><a class="header" href="#无--有">无 &amp; 有</a></h4>
<p>老子第1章</p>
<blockquote>
<p>无，名天地之始；有，名万物之母。故常无，欲以观其妙；常有，欲以观其徼。</p>
</blockquote>
<p>庄子《齐物论》</p>
<blockquote>
<p>古之人，其知有所至矣。恶乎至？有以为<u>未始有物者，至矣，尽矣，不可以加矣。其次以为有物矣，而未始有封也</u>。其次以为有封焉，而未始有是非也。是非之彰也，道之所以亏也。道之所以亏，爱之所以成。</p>
</blockquote>
<h4 id="不尚贤使民不争"><a class="header" href="#不尚贤使民不争">不尚贤，使民不争</a></h4>
<h4 id="有之以为利无之以为用"><a class="header" href="#有之以为利无之以为用">有之以为利，无之以为用</a></h4>
<p>老子13章</p>
<blockquote>
<p>三十辐共一毂，当其无，有车之用。 埏埴以为器，当其无，有器之用。凿户牖以为室，当其无，有室之用。  故有之以为利，无之以为用。</p>
</blockquote>
<p>庄子《外物》</p>
<blockquote>
<p>惠子谓庄子曰：​“子言无用。​”</p>
<p>庄子曰：​“知无用而始可与言用矣。天地非不广且大也，人之所用容足耳。然则厕足而垫之，致黄泉，人尚有用乎？​”</p>
<p>惠子曰：​“无用。​”</p>
<p>庄子曰：​“然则无用之为用也亦明矣。​”</p>
</blockquote>
<h3 id=""><a class="header" href="#"></a></h3>
<div style="break-before: page; page-break-before: always;"></div>
<h1 id="道德经"><a class="header" href="#道德经">道德经</a></h1>
<h4 id="第一章-1"><a class="header" href="#第一章-1">第一章</a></h4>
<p>道可道，非常道；名可名，非常名。</p>
<p>无名，天地之始；有名，万物之母。故常无欲，以观其妙；常有欲，以观其徼。</p>
<p>此两者，同出而异名，同谓之玄，玄之又玄，众妙之门。</p>
<h4 id="第二章-1"><a class="header" href="#第二章-1">第二章</a></h4>
<p>天下皆知美之为美，斯恶已；皆知善之为善，斯不善已。</p>
<p>故有无相生，难易相成，长短相较，高下相倾，音声相和，前后相随。</p>
<p>是以圣人处无为之事，行不言之教；万物作焉而不辞，生而不有，为而不恃，功成而弗居。夫唯弗居，是以不去。</p>
<h4 id="第三章-1"><a class="header" href="#第三章-1">第三章</a></h4>
<p>不尚贤，使民不争；不贵难得之货，使民不为盗；不见可欲，使民心不乱。</p>
<p>是以圣人之治，虚其心，实其腹，弱其志，强其骨。常使民无知无欲，使夫智者不敢为也。</p>
<p>为无为，则无不治。</p>
<h4 id="第四章-1"><a class="header" href="#第四章-1">第四章</a></h4>
<p>道冲而用之，或不盈，渊兮似万物之宗；</p>
<p>挫其锐，解其纷，和其光，同其尘。</p>
<p>湛兮似或存。吾不知谁之子，象帝之先。</p>
<h4 id="第五章-1"><a class="header" href="#第五章-1">第五章</a></h4>
<p>天地不仁，以万物为刍(chú)狗；圣人不仁，以百姓为刍狗。</p>
<p>天地之间，其犹橐(tuó)龠(yuè)乎？虚而不屈，动而愈出。多闻数穷，不如守中。</p>
<h4 id="第六章-1"><a class="header" href="#第六章-1">第六章</a></h4>
<p>谷神不死，是谓玄牝(pìn)。玄牝之门，是谓天地根。绵绵若存，用之不勤。</p>
<h4 id="第七章-1"><a class="header" href="#第七章-1">第七章</a></h4>
<p>天长地久。天地所以能长且久者，以其不自生，故能长生。</p>
<p>是以圣人后其身而身先，外其身而身存。非以其无私邪，故能成其私。</p>
<h4 id="第八章-1"><a class="header" href="#第八章-1">第八章</a></h4>
<p>上善若水。水善利万物而不争，处众人之所恶，故几于道。</p>
<p>居善地，心善渊，与善仁，言善信，正善治，事善能，动善时。</p>
<p>夫唯不争，故无尤。</p>
<h4 id="第九章-1"><a class="header" href="#第九章-1">第九章</a></h4>
<p>持而盈之，不如其已；揣(zhuī)而锐之，不可长保；金玉满堂，莫之能守；富贵而骄，自遗其咎。</p>
<p>功成身退，天之道也哉。</p>
<h4 id="第十章-1"><a class="header" href="#第十章-1">第十章</a></h4>
<p>营魄抱一，能无离乎？抟气致柔，能婴儿乎？涤除玄鉴，能无疵乎？爱民治国，能无为乎？天门开阖，能无雌乎？明白四达，能无智乎？</p>
<p>生之畜之，生而不有，长而不宰，是谓玄德。</p>
<h4 id="第十一章-1"><a class="header" href="#第十一章-1">第十一章</a></h4>
<p>三十辐共一毂，当其无，有车之用。 埏(shān)埴以为器，当其无，有器之用。凿户牖(yǒu)以为室，当其无，有室之用。</p>
<p>故有之以为利，无之以为用。</p>
<h4 id="第十二章-1"><a class="header" href="#第十二章-1">第十二章</a></h4>
<p>五色令人目盲，五音令人耳聋，五味令人口爽，驰骋畋(tián)猎令人心发狂，难得之货令人行妨。</p>
<p>是以圣人为腹不为目，故去彼取此。</p>
<h4 id="第十三章-1"><a class="header" href="#第十三章-1">第十三章</a></h4>
<p>宠辱若惊，贵大患若身。</p>
<p>何谓宠辱若惊？宠为下，得之若惊，失之若惊，是谓宠辱若惊。</p>
<p>何谓贵大患若身？吾所以有大患者，为吾有身，及吾无身，吾有何患？</p>
<p>故贵以身为天下，若可寄天下；爱以身为天下，若可托天下。</p>
<h4 id="第十四章-1"><a class="header" href="#第十四章-1">第十四章</a></h4>
<p>视之不见名曰夷，听之不闻名曰希，搏之不得名曰微。此三者，不可致诘，故混而为一。</p>
<p>其上不皦，其下不昧。绳绳不可名，复归于无物。是谓无状之状，无物之象，是谓惚恍。迎之不见其首，随之不见其后。</p>
<p>执古之道，以御今之有。能知古始，是谓道纪。</p>
<h4 id="第十五章-1"><a class="header" href="#第十五章-1">第十五章</a></h4>
<p>古之善为道者，微妙玄通，深不可识。夫唯不可识，故强为之容：豫兮若冬涉川，犹兮若畏四邻，俨兮其若客，涣兮若冰之将释，敦兮其若朴，旷兮其若谷，浑兮其若浊。</p>
<p>孰能浊以止，静之徐清？孰能安以久，动之徐生？保此道者不欲盈。</p>
<p>夫唯不盈，故能敝不新成。</p>
<h4 id="第十六章-1"><a class="header" href="#第十六章-1">第十六章</a></h4>
<p>致虚极，守静笃。万物并作，吾以观复。夫物芸芸，各复归其根。归根曰静，是曰复命。复命曰常，知常曰明。不知常，妄作凶。知常容，容乃公，公乃王，王乃天，天乃道，道乃久，没身不殆。</p>
<h4 id="第十七章-1"><a class="header" href="#第十七章-1">第十七章</a></h4>
<p>太上，不知有之；其次，亲而誉之；其次，畏之；其次，侮之。信不足焉，有不信焉。悠兮其贵言。功成事遂，百姓皆谓我自然。</p>
<h4 id="第十八章-1"><a class="header" href="#第十八章-1">第十八章</a></h4>
<p>大道废，有仁义；智慧出，有大伪；六亲不和，有孝慈；国家昏乱，有忠臣。</p>
<h4 id="第十九章-1"><a class="header" href="#第十九章-1">第十九章</a></h4>
<p>绝圣弃智，民利百倍；绝仁弃义，民复孝慈；绝巧弃利，盗贼无有。</p>
<p>此三言者，以为文未足，故令有所属：见素抱朴，少私寡欲，绝学无忧。</p>
<h4 id="第二十章-1"><a class="header" href="#第二十章-1">第二十章</a></h4>
<p>唯之与阿(ē)，相去几何？美之与恶，相去若何？</p>
<p>人之所畏，不可不畏。</p>
<p>荒兮其未央哉！</p>
<p>众人熙熙，如享太牢，如春登台。我独泊兮其未兆，如婴儿之未孩；儽儽(lèi)兮若无所归！</p>
<p>众人皆有余，而我独若匮(kuì)，我愚人之心也哉，沌沌兮！</p>
<p>俗人昭昭，我独昏昏。俗人察察，我独闷闷；澹(dàn)兮其若海，飂(liù)兮若无止。</p>
<p>众人皆有以，而我独顽似鄙。</p>
<p>我独异于人，而贵食母。</p>
<h4 id="第二十一章-1"><a class="header" href="#第二十一章-1">第二十一章</a></h4>
<p>孔德之容，惟道是从。道之为物，惟恍惟惚。</p>
<p>惚兮恍兮，其中有象。恍兮惚兮，其中有物；</p>
<p>窈(yǎo)兮冥(míng)兮，其中有精。其精甚真，其中有信。</p>
<p>自古及今，其名不去，以阅众甫(fǔ)。吾何以知众甫之状哉？以此。</p>
<h4 id="第二十二章-1"><a class="header" href="#第二十二章-1">第二十二章</a></h4>
<p>曲则全，枉则直，洼则盈，敝则新，少则得，多则惑。</p>
<p>是以圣人抱一为天下式。</p>
<p>不自见故明，不自是故彰，不自伐故有功，不自矜故长。</p>
<p>夫唯不争，故天下莫能与之争。</p>
<p>古之所谓曲则全者，岂虚言哉！诚全而归之。</p>
<h4 id="第二十三章-1"><a class="header" href="#第二十三章-1">第二十三章</a></h4>
<p>希言自然。</p>
<p>故飘风不终朝，骤雨不终日。孰为此者？天地。天地尚不能久，而况于人乎？</p>
<p>故从事于道者同于道，德者同于德，失者同于失。同于道者，道亦乐(lè)得之；同于德者，德亦乐得之；同于失者，失亦乐得之。</p>
<p>信不足焉，有不信焉。</p>
<h4 id="第二十四章-1"><a class="header" href="#第二十四章-1">第二十四章</a></h4>
<p>跂(qǐ)者不立，跨者不行。</p>
<p>自见者不明，自是者不彰，自伐者无功，自矜者不长。</p>
<p>其在道也，曰余食赘形。物或恶之，故有道者不处。</p>
<h4 id="第二十五章-1"><a class="header" href="#第二十五章-1">第二十五章</a></h4>
<p>有物混成，先天地生。寂兮寥兮，独立而不亥(hài)，周行而不殆，可以为天地母。吾不知其名，字之曰道，强为之名曰大。大曰羡，羡曰远，远曰反。</p>
<p>故道大，天大，地大，人亦大。域中有四大，而人居其一焉。人法地，地法天，天法道，道法自然。</p>
<h4 id="第二十六章-1"><a class="header" href="#第二十六章-1">第二十六章</a></h4>
<p>重为轻根，静为躁君。是以圣人终日行不离辎(zī)重。</p>
<p>虽有荣观，燕处超然。奈何万乘之主，而以身轻天下？轻则失本，躁则失君。</p>
<h4 id="第二十七章-1"><a class="header" href="#第二十七章-1">第二十七章</a></h4>
<p>善行无辙迹，善言无瑕谪(zhé)，善数(shǔ)不用筹策，善闭无关楗(jiàn)而不可开，善结无绳约而不可解。</p>
<p>是以圣人常善救人，故无弃人；常善救物，故无弃物，是谓袭明。</p>
<p>故善人者，不善人之师；不善人者，善人之资。不贵其师，不爱其资，虽智大迷，是谓要妙。</p>
<h4 id="第二十八章-1"><a class="header" href="#第二十八章-1">第二十八章</a></h4>
<p>知其雄，守其雌，为天下溪。为天下溪，常德不离，复归于婴儿;</p>
<p>知其白，守其黑，为天下式。为天下式，常德不忒(tè)，复归于无极;</p>
<p>知其荣，守其辱，为天下谷。为天下谷，常德乃足，复归于朴。</p>
<p>朴散则为器，圣人用之，则为官长。故大制不割。</p>
<h4 id="第二十九章-1"><a class="header" href="#第二十九章-1">第二十九章</a></h4>
<p>将欲取天下而为之，吾见其不得已。天下神器，不可为也，为者败之，执者失之。</p>
<p>故物或行或随，或歔(xū)或吹，或强或羸(léi)，或载或隳(duò)。</p>
<p>是以圣人去甚、去奢、去泰。</p>
<h4 id="第三十章-1"><a class="header" href="#第三十章-1">第三十章</a></h4>
<p>以道佐人主者，不以兵强天下。其事好(hào)还。</p>
<p>师之所处，荆棘生焉；大军之后，必有凶年。善有果而已，不敢以取强。</p>
<p>果而勿矜，果而勿伐，果而勿骄。果而不得已，果而勿强。</p>
<p>物壮则老，是谓不道，不道早已。</p>
<h4 id="第三十一章-1"><a class="header" href="#第三十一章-1">第三十一章</a></h4>
<p>夫佳兵者，不祥之器，物或恶之，故有道者不处。君子居则贵左，用兵则贵右。兵者不祥之器，非君子之器，不得已而用之，恬淡为上。</p>
<p>胜而不美，而美之者，是乐(yào)杀人。夫乐杀人者，则不可以得志于天下矣。吉事尚左，凶事尚右。偏将军居左，上将军居右，言以丧(sāng)礼处之。杀人之众，以哀悲位之，战胜，以丧礼处之。</p>
<h4 id="第三十二章-1"><a class="header" href="#第三十二章-1">第三十二章</a></h4>
<p>道常无名、朴。虽小，天下莫能臣也。侯王若能守之，万物将自宾。</p>
<p>天地相合，以降甘露，民莫之令而自均。始制有名，名亦既有，夫亦将知止，知止所以不殆。譬道之在天下，犹川谷之于江海。</p>
<h4 id="第三十三章-1"><a class="header" href="#第三十三章-1">第三十三章</a></h4>
<p>知人者智，自知者明。胜人者有力，自胜者强。知足者富，强行者有志。不失其所者久，死而不亡者寿。</p>
<h4 id="第三十四章-1"><a class="header" href="#第三十四章-1">第三十四章</a></h4>
<p>大道氾(fàn 泛)兮，其可左右。万物恃之以生而不辞，功成而不有，衣养万物而不为主。</p>
<p>常无欲，可名于小；万物归焉而不为主，可名为大。以其终不自为大，故能成其大。</p>
<h4 id="第三十五章-1"><a class="header" href="#第三十五章-1">第三十五章</a></h4>
<p>执大象，天下往。往而不害，安平太。乐(yuè)与饵，过客止。</p>
<p>故道，淡兮其无味，视之不足见，听之不足闻，用之不可既。</p>
<h4 id="第三十六章-1"><a class="header" href="#第三十六章-1">第三十六章</a></h4>
<p>将欲歙(xì)之，必固张之；将欲弱之，必固强之；将欲废之，必固兴之；将欲夺之，必固与之。是谓微明。柔弱胜刚强。</p>
<p>鱼不可脱于渊，国之利器不可以示人。</p>
<h4 id="第三十七章-1"><a class="header" href="#第三十七章-1">第三十七章</a></h4>
<p>道常无为而无不为。侯王若能守之，万物将自化。化而欲作(zuò)，吾将镇之以无名之朴。无名之朴，夫亦将无欲。不欲以静，天下将自定。</p>
<h4 id="第三十八章-1"><a class="header" href="#第三十八章-1">第三十八章</a></h4>
<p>上德不德，是以有德；下德不失德，是以无德。上德无为而无以为，下德为之而有以为，上仁为之而无以为，上义为之而有以为，上礼为之而莫之应，则攘(rǎng)臂而扔之。</p>
<p>故失道而后德，失德而后仁，失仁而后义，失义而后礼。夫礼者，忠信之薄而乱之首。</p>
<p>前识者，道之华而愚之始。是以大丈夫处其厚不居其薄，处其实不居其华。故去彼取此。</p>
<h4 id="第三十九章-1"><a class="header" href="#第三十九章-1">第三十九章</a></h4>
<p>昔之得一者。天得一以清，地得一以宁，神得一以灵，谷得一以盈，万物得一以生，侯王得一以为天下贞。</p>
<p>其致之，天无以清将恐裂，地无以宁将恐发(废 fèi)，神无以灵将恐歇，谷无以盈将恐竭，万物无以生将恐灭，侯王无以贞将恐蹶(jué)。</p>
<p>故贵以贱为本，高以下为基。是以侯王自谓孤、寡、不榖(谷 gǔ)。此非以贱为本邪(yé)？非乎？故致舆(yù)无舆，不欲琭(lù)琭如玉，珞(luò)珞如石。</p>
<h4 id="第四十章-1"><a class="header" href="#第四十章-1">第四十章</a></h4>
<p>反者道之动，弱者道之用。</p>
<p>天下万物生于有，有生于无。</p>
<h4 id="第四十一章-1"><a class="header" href="#第四十一章-1">第四十一章</a></h4>
<p>上士闻道，勤而行之；中士闻道，若存若亡；下士闻道，大笑之。不笑，不足以为道。</p>
<p>故建言有之：明道若昧，进道若退，夷道若纇(lèi)。上德若谷，大白若辱，广德若不足，建德若偷，质真若渝。大方无隅，大器免成，大音希声，大象无形，道隐无名。夫唯道，善贷且成。</p>
<h4 id="第四十二章-1"><a class="header" href="#第四十二章-1">第四十二章</a></h4>
<p>道生一，一生二，二生三，三生万物。万物负阴而抱阳，冲气以为和。</p>
<p>人之所恶，唯孤、寡、不榖(gǔ)，而王公以为称。故物或损之而益，或益之而损。人之所教，我亦教之：“强梁者不得其死”，吾将以为教父。</p>
<h4 id="第四十三章"><a class="header" href="#第四十三章">第四十三章</a></h4>
<p>天下之至柔，驰骋天下之至坚。无有入无间。</p>
<p>吾是以知无为之有益。不言之教，无为之益，天下希及之。</p>
<h4 id="第四十四章"><a class="header" href="#第四十四章">第四十四章</a></h4>
<p>名与身孰亲？身与货孰多？得与亡孰病？是故甚爱必大费，多藏必厚亡。</p>
<p>知足不辱，知止不殆，可以长久。</p>
<h4 id="第四十五章"><a class="header" href="#第四十五章">第四十五章</a></h4>
<p>大成若缺，其用不弊；大盈若冲，其用不穷；大直若屈，大巧若拙，大辩若讷。</p>
<p>躁胜寒，静胜热。清静为天下正。</p>
<h4 id="第四十六章"><a class="header" href="#第四十六章">第四十六章</a></h4>
<p>天下有道，却走马以粪。天下无道，戎马生于郊。</p>
<p>祸莫大于不知足，咎莫大于欲得。故知足之足，常足矣。</p>
<h4 id="第四十七章"><a class="header" href="#第四十七章">第四十七章</a></h4>
<p>不出户，知天下；不窥牖(yŏu)，见天道。其出弥远，其知弥少。</p>
<p>是以圣人不行而知，不见而名，不为而成。</p>
<h4 id="第四十八章"><a class="header" href="#第四十八章">第四十八章</a></h4>
<p>为学日益，为道日损。损之又损，以至于无为，无为而无不为。</p>
<p>取(聚 jù)天下常以无事，及其有事，不足以取(聚 jù)天下。</p>
<h4 id="第四十九章"><a class="header" href="#第四十九章">第四十九章</a></h4>
<p>圣人无常心，以百姓心为心。</p>
<p>善者吾善之，不善者吾亦善之，德善；信者吾信之，不信者吾亦信之，德信。圣人在天下，歙歙(xì)焉，为天下浑其心。百姓皆注其耳目，圣人皆孩之。</p>
<h4 id="第五十章"><a class="header" href="#第五十章">第五十章</a></h4>
<p>出生入死。生之徒十有三，死之徒十有三，人之生动之死地亦十有三。夫何故？以其生生之厚。</p>
<p>盖闻善摄生者，陆行不遇兕(sì)虎，入军不被(pī)甲兵；兕无所投其角，虎无所措其爪(zhǎo)，兵无所容其刃。夫何故？以其无死地。</p>
<h4 id="第五十一章"><a class="header" href="#第五十一章">第五十一章</a></h4>
<p>道生之，德畜之，物形之，势成之。是以万物莫不尊道而贵德。</p>
<p>道之尊，德之贵，夫莫之命而常自然。故道生之，德畜之。长之育之，亭之毒之，养之復之。生而不有，为而不恃，长而不宰，是谓玄德。</p>
<h4 id="第五十二章"><a class="header" href="#第五十二章">第五十二章</a></h4>
<p>天下有始，以为天下母。既得其母，以知其子；既知其子，复守其母，没(mò)身不殆。</p>
<p>塞(sè)其兑，闭其门，终身不勤(瘽 qín)；开其兑，济其事，终身不救。</p>
<p>见(现 xiàn)小曰明，守柔曰强。用其光，复归其明，无遗身殃，是谓袭常。</p>
<h4 id="第五十三章"><a class="header" href="#第五十三章">第五十三章</a></h4>
<p>使我介然有知，行于大道，唯施(迤 yí)是畏。</p>
<p>大道甚夷，而民好径。</p>
<p>朝(cháo)甚除，田甚芜，仓甚虚；服文彩，带利剑，厌饮食，财货有余。是谓盗夸，非道也哉！</p>
<h4 id="第五十四章"><a class="header" href="#第五十四章">第五十四章</a></h4>
<p>善建者不拔，善抱者不脱，子孙以祭祀不辍。</p>
<p>修之于身，其德乃真；修之于家，其德乃余；修之于乡，其德乃长(zhǎng)；修之于国，其德乃丰；修之于天下，其德乃普。</p>
<p>故以身观身，以家观家，以乡观乡，以国观国，以天下观天下。吾何以知天下然哉？以此。</p>
<h4 id="第五十五章"><a class="header" href="#第五十五章">第五十五章</a></h4>
<p>含德之厚，比于赤子。</p>
<p>蜂虿(chài)虺(huǐ)蛇不螫(shì)，猛兽不据(jù)，攫(jué)鸟不搏，骨弱筋柔而握固；未知牝(pìn)牡(mǔ)之合而全作，精之至也；终日号(háo)而不嗄(shà)，和之至也。</p>
<p>知和曰常，知常曰明。益生曰祥，心使气曰强。物壮则老，谓之不道，不道早已。</p>
<h4 id="第五十六章"><a class="header" href="#第五十六章">第五十六章</a></h4>
<p>知者不言，言者不知。</p>
<p>塞(sè)其兑，闭其门，挫其锐，解其纷，和其光，同其尘，是谓玄同。</p>
<p>故不可得而亲，不可得而疏；不可得而利，不可得而害；不可得而贵，不可得而贱，故为天下贵。</p>
<h4 id="第五十七章"><a class="header" href="#第五十七章">第五十七章</a></h4>
<p>以正治国，以奇用兵，以无事取(聚 jù)天下。吾可以知其然也。</p>
<p>天下多忌讳，而民弥叛；民多利器，国家滋昏；人多伎(jì)巧，奇物滋起；乏物滋彰，盗贼多有。</p>
<p>故圣人云：我无为而民自化，我好静而民自正，我无事而民自富，我无欲而民自朴。</p>
<h4 id="第五十八章"><a class="header" href="#第五十八章">第五十八章</a></h4>
<p>其政闷闷，其民淳淳；其政察察，其民缺缺。</p>
<p>祸兮福之所倚，福兮祸之所伏。孰知其极？</p>
<p>其无正。正复为奇，善复为妖。人之迷，其日固久。</p>
<p>是以圣人方而不割，廉而不刿(guì)，直而不肆，光而不耀。</p>
<h4 id="第五十九章"><a class="header" href="#第五十九章">第五十九章</a></h4>
<p>治人事天，莫若啬。夫唯啬，是以早服，早服谓之重(zhònɡ)积德。重积德则无不克，无不克则莫知其极。莫知其极，可以有国；有国之母，可以长久。是谓深根固柢(dǐ)，长生久视之道。</p>
<h4 id="第六十章"><a class="header" href="#第六十章">第六十章</a></h4>
<p>治大国，若烹小鲜。</p>
<p>以道莅(lì)天下，其鬼不神；非其鬼不神，其神不伤人；非其神不伤人，圣人亦不伤人。夫两不相伤，故德交归焉。</p>
<h4 id="第六十一章"><a class="header" href="#第六十一章">第六十一章</a></h4>
<p>大国者下流，天下之交，天下之牝。牝常以静胜牡，以静为下。故大国以下小国，则取(聚 jù)小国；小国以下大国，则取(聚 jù)于大国。</p>
<p>故或下以取(聚 jù)，或下而取(聚 jù)。大国不过欲兼畜人，小国不过欲入事人。夫两者各得其所欲，大者宜为下。</p>
<h4 id="第六十二章"><a class="header" href="#第六十二章">第六十二章</a></h4>
<p>道者万物之奥，善人之宝，不善人之所保。</p>
<p>美言可以市尊，美行可以加人。人之不善，何弃之有？</p>
<p>故立天子，置三公，虽有拱(gŏng)璧以先驷(sì)马，不如坐进此道。</p>
<p>古之所以贵此道者何？不曰以求得，有罪以免邪(yé)？故为天下贵。</p>
<h4 id="第六十三章"><a class="header" href="#第六十三章">第六十三章</a></h4>
<p>为无为，事无事，味无味。</p>
<p>大小多少，报怨以德。</p>
<p>图难于其易，为大于其细；天下难事必作于易，天下大事必作于细。是以圣人终不为大，故能成其大。</p>
<p>夫轻诺必寡信，多易必多难。是以圣人犹难之，故终无难矣。</p>
<h4 id="第六十四章"><a class="header" href="#第六十四章">第六十四章</a></h4>
<p>其安易持，其未兆易谋，其脆易泮(pàn)，其微易散，为之于未有，治之于未乱。</p>
<p>合抱之木，生于毫末；九层之台，起于垒土；千里之行，始于足下。</p>
<p>为者败之，执者失之。是以圣人无为故无败，无执故无失。</p>
<p>民之从事，常于几(jī)成而败之。慎终如始，则无败事。</p>
<p>是以圣人欲不欲，不贵难得之货；学不学，复众人之所过；以辅万物之自然，而不敢为。</p>
<h4 id="第六十五章"><a class="header" href="#第六十五章">第六十五章</a></h4>
<p>古之善为道者，非以明民，将以愚之。民之难治，以其智多。</p>
<p>故以智治国，国之贼；不以智治国，国之福。知此两者亦稽式，常知稽式是谓玄德。</p>
<p>玄德深矣远矣，与物反矣，然后乃至大顺。</p>
<h4 id="第六十六章"><a class="header" href="#第六十六章">第六十六章</a></h4>
<p>江海所以能为百谷王者，以其善下之，故能为百谷王。</p>
<p>是以欲上民，必以言下之；欲先民，必以身后之。</p>
<p>是以圣人处上而民不重，处前而民不害，是以天下乐推而不厌。</p>
<p>以其不争，故天下莫能与之争。</p>
<h4 id="第六十七章"><a class="header" href="#第六十七章">第六十七章</a></h4>
<p>天下皆谓我大，似不肖。夫唯大，故不肖。若肖，久矣其细也夫！</p>
<p>我有三宝，持而保之。一曰慈，二曰俭，三曰不敢为天下先。</p>
<p>慈故能勇，俭故能广，不敢为天下先，故能成器长。</p>
<p>今舍慈且勇，舍俭且广，舍后且先，死矣！</p>
<p>夫慈以战则胜，以守则固。天将救之，以慈卫之。</p>
<h4 id="第六十八章"><a class="header" href="#第六十八章">第六十八章</a></h4>
<p>善为士者不武，善战者不怒，善胜敌者不与，善用人者为之下，是谓不争之德，是谓用人之力，是谓配天，古之极。</p>
<h4 id="第六十九章"><a class="header" href="#第六十九章">第六十九章</a></h4>
<p>用兵有言：吾不敢为主而为客，不敢进寸而退尺。</p>
<p>是谓行无行，攘无臂，执无兵，乃无敌。</p>
<p>祸莫大于无适，无适几丧吾宝。故抗兵相加，哀者胜矣。</p>
<h4 id="第七十章"><a class="header" href="#第七十章">第七十章</a></h4>
<p>吾言甚易知，甚易行。天下莫能知，莫能行。</p>
<p>言有宗，事有君。夫唯无知，是以不我知。</p>
<p>知我者希，则我者贵。</p>
<p>是以圣人被(pī)褐(hè)而怀玉。</p>
<h4 id="第七十一章"><a class="header" href="#第七十一章">第七十一章</a></h4>
<p>知不知，上；不知不知，病。是以圣人之不病，以其病病，是以不病。</p>
<h4 id="第七十二章"><a class="header" href="#第七十二章">第七十二章</a></h4>
<p>民不畏威，则大威至。</p>
<p>无狭其所居，无厌其所生。夫唯不厌，是以不厌。</p>
<p>是以圣人自知不自见，自爱不自贵。故去彼取此。</p>
<h4 id="第七十三章"><a class="header" href="#第七十三章">第七十三章</a></h4>
<p>勇于敢则杀，勇于不敢则活，此两者或利或害。</p>
<p>天之所恶，孰知其故？是以圣人犹难之。</p>
<p>天之道，不争而善胜，不言而善应，不召而自来，繟(chǎn)然而善谋。</p>
<p>天网恢恢，疏而不失。</p>
<h4 id="第七十四章"><a class="header" href="#第七十四章">第七十四章</a></h4>
<p>民不畏死，奈何以死惧之？</p>
<p>若使民常畏死，而为奇者吾得执而杀之，孰敢？常有司杀者杀。</p>
<p>夫代司杀者杀，是谓代大匠斫(zhuó)。夫代大匠斫者，希有不伤其手矣。</p>
<h4 id="第七十五章"><a class="header" href="#第七十五章">第七十五章</a></h4>
<p>人之饥，以其取食税之多，是以饥。</p>
<p>百姓之难治，以其上之有为，是以难治。</p>
<p>民之轻死，以其上求生之厚，是以轻死。</p>
<p>夫唯无以生为者，是贤于贵生。</p>
<h4 id="第七十六章"><a class="header" href="#第七十六章">第七十六章</a></h4>
<p>人之生也柔弱，其死也坚强。万物草木之生也柔脆，其死也枯槁。</p>
<p>故坚强者死之徒，柔弱者生之徒。</p>
<p>是以兵强则不胜，木强则折。强大处下，柔弱处上。</p>
<h4 id="第七十七章"><a class="header" href="#第七十七章">第七十七章</a></h4>
<p>天之道，其犹张弓与？高者抑之，下者举之；有余者损之，不足者补之。</p>
<p>天之道，损有余而补不足。人之道则不然，损不足以奉有余。孰能有余以奉天下？唯有道者。</p>
<p>是以圣人为而不恃，功成而不处，其不欲见贤。</p>
<h4 id="第七十八章"><a class="header" href="#第七十八章">第七十八章</a></h4>
<p>天下莫柔弱于水，而攻坚强者莫之能胜，以其无以易之。</p>
<p>弱之胜强，柔之胜刚，天下莫不知，莫能行。</p>
<p>是以圣人云：“受国之垢，是谓社稷主；受国不祥，是为天下王。” 正言若反。</p>
<h4 id="第七十九章"><a class="header" href="#第七十九章">第七十九章</a></h4>
<p>和大怨必有余怨，安可以为善？是以圣人执左契而不责于人。</p>
<p>有德司契，无德司徹(chè)。</p>
<p>天道无亲，常与善人。</p>
<h4 id="第八十章"><a class="header" href="#第八十章">第八十章</a></h4>
<p>小国寡民。</p>
<p>使有什(shǐ)伯(bǎi)之器而不用，使民重死而不远徙。虽有舟舆，无所乘之；虽有甲兵，无所陈之；使人复结绳而用之。</p>
<p>甘其食，美其服，安其居，乐其俗。</p>
<p>邻国相望，鸡犬之声相闻，民至老死，不相往来。</p>
<h4 id="第八十一章"><a class="header" href="#第八十一章">第八十一章</a></h4>
<p>信言不美，美言不信。</p>
<p>善者不辩，辩者不善。</p>
<p>知者不博，博者不知。</p>
<p>圣人不积，既以为人己愈有，既以与人己愈多。</p>
<p>天之道，利而不害；圣人之道，为而不争。</p>
<div style="break-before: page; page-break-before: always;"></div>
<h1 id="解释"><a class="header" href="#解释">解释</a></h1>
<h4 id="第一章-2"><a class="header" href="#第一章-2">第一章</a></h4>
<blockquote>
<p>道可道，非常道；名可名，非常名。</p>
<p>无名，天地之始；有名，万物之母。故常无欲，以观其妙；常有欲，以观其徼。</p>
</blockquote>
<p>无欲即无智、无分别，即进入万物为一的状态，即观察世界一体之妙。</p>
<p>有欲，即开始对物用智识分别，从而从一生出二，从二生出三，从三生出万物。</p>
<h4 id="第二章-2"><a class="header" href="#第二章-2">第二章</a></h4>
<blockquote>
<p>天下皆知美之为美，斯恶已；皆知善之为善，斯不善已。</p>
<p>故有无相生，难易相成，长短相较，高下相倾，音声相和，前后相随。</p>
<p>是以圣人处无为之事，行不言之教；</p>
</blockquote>
<p>因为对立面都是相待相生的，有为的创造“正“，反也跟着出现了。因此，圣人处无为之事。</p>
<h4 id="第四章-2"><a class="header" href="#第四章-2">第四章</a></h4>
<blockquote>
<p>道冲而用之，或不盈，渊兮似万物之宗；</p>
<p>挫其锐，解其纷，和其光，同其尘。</p>
</blockquote>
<p>挫其锐，解其纷，和其光，同其尘。也可从智识上理解，离形去智即是通向大道之路，慢慢就可感悟到”道“，尽而发出”湛兮似或存。吾不知谁之子，象帝之先。“的感慨。</p>
<h4 id="第八章-2"><a class="header" href="#第八章-2">第八章</a></h4>
<blockquote>
<p>夫唯不争，故无尤。</p>
</blockquote>
<p>心态上根本不争，则无挂碍，即无恐怖、无忧虑。</p>
<h4 id="第十二章-2"><a class="header" href="#第十二章-2">第十二章</a></h4>
<blockquote>
<p>是以圣人为腹不为目，故去彼取此。</p>
</blockquote>
<p>圣人之治，为需求不为欲望。</p>
<h4 id="第十四章-2"><a class="header" href="#第十四章-2">第十四章</a></h4>
<blockquote>
<p>视之不见名曰夷，听之不闻名曰希，搏之不得名曰微。此三者，不可致诘，故混而为一。</p>
</blockquote>
<p>于无色处反见见性，于无声处反闻闻性，于无触处反觉觉性。六解一亡。</p>
<blockquote>
<p>其上不皦，其下不昧。绳绳不可名，复归于无物。是谓无状之状，无物之象，是谓惚恍。迎之不见其首，随之不见其后。</p>
</blockquote>
<p>本自清静，本不生灭，本自具足，本无动摇。</p>
<p>注而不满，酌而不竭。</p>
<h4 id="第十九章-2"><a class="header" href="#第十九章-2">第十九章</a></h4>
<blockquote>
<p>绝圣弃智，民利百倍；绝仁弃义，民复孝慈；绝巧弃利，盗贼无有。</p>
<p>此三言者，以为文未足，故令有所属：见素抱朴，少私寡欲，绝学无忧。</p>
</blockquote>
<p>因绝圣弃智、绝仁弃义、绝巧弃利不是直观可执行的，因此老子提出见素抱朴、少私寡欲、绝学无忧的具体操作。</p>
<h4 id="第二十四章-2"><a class="header" href="#第二十四章-2">第二十四章</a></h4>
<blockquote>
<p>跂者不立，跨者不行。</p>
</blockquote>
<p>踮起脚尖想高一点，反而站不稳。跨开大步想快一点，反而走不远。不能贪大贪快。</p>
<blockquote>
<p>自见者不明，自是者不彰，自伐者无功，自矜者不长。</p>
</blockquote>
<p>自我展示的、自以为是的、自我夸耀的、自高自大的，都是有问题的。</p>
<p>其都是脱离了实，而追求名。则本末倒置，如何能明、能彰呢？只有回归本质，求实而弃名，才能踏踏实实的、自然而然的达到更高。</p>
<blockquote>
<p>其在道也，曰余食赘形。物或恶之，故有道者不处。</p>
</blockquote>
<p>从道来看上面的行为，就是多余的饮食和长出的赘肉。万物都厌恶这种行为，因此有道之人不会如此。</p>
<p>余食赘形是无益且有害的。</p>
<h4 id="第二十九章-2"><a class="header" href="#第二十九章-2">第二十九章</a></h4>
<blockquote>
<p>天下神器，不可为也，为者败之，执者失之。</p>
</blockquote>
<p>天地之大化，人如蝼蚁。为者、执者，即是在巨大运转的磨盘上的小蚂蚁试图改变它的轨迹或让它停止。</p>
<p>无为即无败，无执即无失。</p>
<h4 id="第五十章-1"><a class="header" href="#第五十章-1">第五十章</a></h4>
<blockquote>
<p>出生入死。生之徒十有三，死之徒十有三，人之生动之死地亦十有三。夫何故？以其生生之厚。</p>
</blockquote>
<blockquote>
<p>盖闻善摄生者，陆行不遇兕虎，入军不被甲兵；兕无所投其角，虎无所措其爪，兵无所容其刃。夫何故？以其无死地。</p>
</blockquote>
<p>善生之人，走陆不会遇到犀牛老虎，入军不会披甲持兵。主要是善生之人不会将自己置于死地。</p>
<div style="break-before: page; page-break-before: always;"></div>
<h1 id="帛书版"><a class="header" href="#帛书版">帛书版</a></h1>
<h4 id="第一章-3"><a class="header" href="#第一章-3">第一章</a></h4>
<p>道可道也，非恒道也。名可名也，非恒名也。</p>
<p>无名，万物之始也。有名，万物之母也。</p>
<p>故恒无欲也，以观其妙，恒有欲也，以观其所徼。</p>
<p>两者同出，异名同谓，玄之又玄，众妙之门。</p>
<h4 id="第二章-3"><a class="header" href="#第二章-3">第二章</a></h4>
<p>天下皆知美之为美，恶已。皆知善，斯不善矣。</p>
<p>有无之相生也。难易之相成也。长短之相形也。高下之相盈也。音声之相和也。先后之相随，恒也。</p>
<p>是以圣人居无为之事，行不言之教。</p>
<p>万物作而弗始也，为而弗恃也，成功而弗居也。夫唯弗居，是以弗去。</p>
<h4 id="第三章-2"><a class="header" href="#第三章-2">第三章</a></h4>
<p>不上贤，使民不争。不贵难得之货，使民不为盗。不见可欲，使民不乱。</p>
<p>是以圣人之治也，虚其心，实其腹，弱其志，强其骨。恒使民无知无欲也，使夫智不敢。弗为而已，则无不治矣。</p>
<h4 id="第四章-3"><a class="header" href="#第四章-3">第四章</a></h4>
<p>道盅，而用之又弗盈也。渊呵，似万物之宗。</p>
<p>挫其锐，解其纷，和其光，同其尘。</p>
<p>湛呵，似或存。吾不知其谁之子也，象帝之先。</p>
<h4 id="第五章-2"><a class="header" href="#第五章-2">第五章</a></h4>
<p>天地不仁，以万物为刍狗。圣人不仁，以百姓为刍狗。</p>
<p>天地之间，其犹橐籥与！虚而不屈，动而愈出。多闻数穷，不若守于中。</p>
<h4 id="第六章-2"><a class="header" href="#第六章-2">第六章</a></h4>
<p>谷神不死，是谓玄牝。玄牝之门，是谓天地之根。绵绵呵若存，用之不勤。</p>
<h4 id="第七章-2"><a class="header" href="#第七章-2">第七章</a></h4>
<p>天长地久。天地之所以能长且久者，以其不自生也，故能长生。</p>
<p>是以圣人退其身而身先，外其身而身存。不以其无私与？故能成其私。</p>
<h4 id="第八章-3"><a class="header" href="#第八章-3">第八章</a></h4>
<p>上善似水。水善利万物而有静，居众人之所恶，故几于道矣。</p>
<p>居善地，心善渊，予善天，言善信，政善治，事善能，动善时。</p>
<p>夫唯不争，故无尤。</p>
<h4 id="第九章-2"><a class="header" href="#第九章-2">第九章</a></h4>
<p>持而盈之，不若其已。揣而锐之，不可长保也。金玉盈室，莫之守也。贵富而骄，自遗咎也。功遂身退，天之道也。</p>
<h4 id="第十章-2"><a class="header" href="#第十章-2">第十章</a></h4>
<p>载营魄抱一，能毋离乎？抟气致柔，能婴儿乎？涤除玄鉴，能毋疵乎？爱民治国，能毋以智乎？天门启阖，能为雌乎？明白四达，能毋以知乎？</p>
<p>生之畜之，生而弗有，长而弗宰也，是谓玄德。</p>
<h4 id="第十一章-2"><a class="header" href="#第十一章-2">第十一章</a></h4>
<p>卅辐同一毂，当其无，有车之用也。埏埴为器，当其无，有埴器之用也。凿户牖，当其无，有室之用也。</p>
<p>故有之以为利，无之以为用。</p>
<h4 id="第十二章-3"><a class="header" href="#第十二章-3">第十二章</a></h4>
<p>五色使人目盲。驰骋田猎使人心发狂。难得之货，使人之行妨。五味使人之口爽。五音使人之耳聋。</p>
<p>是以圣人之治也，为腹不为目，故去彼取此。</p>
<h4 id="第十三章-2"><a class="header" href="#第十三章-2">第十三章</a></h4>
<p>宠辱若惊，贵大患若身。</p>
<p>何谓宠辱若惊？宠之为下，得之若惊，失之若惊，是谓宠辱若惊。</p>
<p>何谓贵大患若身？吾所以有大患者，为吾有身也。及吾无身，有何患。</p>
<p>故贵为身于为天下，若可以托天下矣；爱以身为天下，如可以寄天下矣。</p>
<h4 id="第十四章-3"><a class="header" href="#第十四章-3">第十四章</a></h4>
<p>视之而弗见，名之曰微。听之而弗闻，名之曰希。捪之而弗得，名之曰夷。三者不可致诘，故混而为一。</p>
<p>一者，其上不皦，其下不昧。绳绳不可名也，复归于无物。是谓无状之状，无物之象，是谓忽恍。随而不见其后，迎而不见其首。</p>
<p>执今之道，以御今之有，以知古始，是谓道纪。</p>
<h4 id="第十五章-2"><a class="header" href="#第十五章-2">第十五章</a></h4>
<p>古之善为道者，微妙玄达，深不可识。夫唯不可识，故强为之容。曰：豫呵其若冬涉水，犹呵其若畏四邻，严呵其若客，涣呵其若凌释，敦呵其若朴，混呵其若浊，旷呵其若谷。</p>
<p>浊而静之，徐清。安以重之，徐生。保此道不欲盈，夫唯不欲盈，是以能敝而不成。</p>
<h4 id="第十六章-2"><a class="header" href="#第十六章-2">第十六章</a></h4>
<p>至虚极也，守情表也。万物并作，吾以观其复也。</p>
<p>夫物芸芸，各复归于其根。归根曰静，静，是谓复命。复命常也，知常明也。不知常，妄。妄作，凶。</p>
<p>知常容，容乃公，公乃王，王乃天，天乃道，道乃久，没身不殆。</p>
<h4 id="第十七章-2"><a class="header" href="#第十七章-2">第十七章</a></h4>
<p>太上，下知有之。其次，亲誉之。其次，畏之。其下，侮之。</p>
<p>信不足，案有不信。犹呵，其贵言也。</p>
<p>成功遂事，而百姓谓我自然。</p>
<h4 id="第十八章-2"><a class="header" href="#第十八章-2">第十八章</a></h4>
<p>故大道废，案有仁义。智慧出，案有大伪。六亲不和，案有孝慈。邦家昏乱，案有贞臣。</p>
<h4 id="第十九章-3"><a class="header" href="#第十九章-3">第十九章</a></h4>
<p>绝圣弃智，民利百倍。绝仁弃义，民复孝慈。绝巧弃利，盗贼无有。此三言也，以为文未足，故令之有所属：见素抱朴，少私而寡欲，绝学无忧。</p>
<h4 id="第二十章-2"><a class="header" href="#第二十章-2">第二十章</a></h4>
<p>唯与呵，其相去几何？美与恶，其相去何若？</p>
<p>人之所畏，亦不可以不畏人。</p>
<p>望呵，其未央哉！</p>
<p>众人熙熙，若飨于大牢，而春登台。我泊焉未兆，若婴儿未咳。</p>
<p>累呵，如无所归。</p>
<p>众人皆有余，我独匮。我愚人之心也，沌沌呵。俗人昭昭，我独若昏呵。俗人察察，我独闷闷呵。</p>
<p>忽呵，其若海。恍呵，其若无所止。</p>
<p>众人皆有以，我独顽以俚。我欲独异于人，而贵食母。</p>
<h4 id="第二十一章-2"><a class="header" href="#第二十一章-2">第二十一章</a></h4>
<p>孔德之容，唯道是从。道之物，唯恍唯忽。忽呵恍呵，中有象呵。恍呵忽呵，中有物呵。幽呵冥呵，中有情呵。其情甚真，其中有信。</p>
<p>自今及古，其名不去，以顺众父。吾何以知众父之然也，以此。</p>
<h4 id="第二十二章-2"><a class="header" href="#第二十二章-2">第二十二章</a></h4>
<p>曲则全，枉则正，洼则盈，敝则新，少则得，多则惑。是以圣人执一，以为天下牧。</p>
<p>不自视故彰，不自见故明，不自伐故有功，弗矜故能长。夫唯不争，故莫能与之争。</p>
<p>古之所谓曲全者，岂语哉！诚全归之。</p>
<h4 id="第二十三章-2"><a class="header" href="#第二十三章-2">第二十三章</a></h4>
<p>希言自然。</p>
<p>飘风不终朝，暴雨不终日。孰为此？天地而弗能久，又况于人乎！</p>
<p>故从事而道者同于道，德者同于德，失者同于失。同于德者，道亦德之。同于失者，道亦失之。</p>
<h4 id="第二十四章-3"><a class="header" href="#第二十四章-3">第二十四章</a></h4>
<p>炊者不立。</p>
<p>自视者不彰，自见者不明，自伐者无功，自矜者不长。</p>
<p>其在道，曰余食赘行，物或恶之，故有欲者弗居。</p>
<h4 id="第二十五章-2"><a class="header" href="#第二十五章-2">第二十五章</a></h4>
<p>有物混成，先天地生。寂呵寥呵，独立而不改，可以为天地母。</p>
<p>吾未知其名，字之曰道，吾强为之名曰大。</p>
<p>大曰逝，逝曰远，远曰反。</p>
<p>道大，天大，地大，王亦大。国中有四大，而王居一焉。</p>
<p>人法地，地法天，天法道，道法自然。</p>
<h4 id="第二十六章-2"><a class="header" href="#第二十六章-2">第二十六章</a></h4>
<p>重为轻根，静为躁君。是以君子终日行，不离其辎重。</p>
<p>唯有环观，燕处则超若。若何万乘之王，而以身轻于天下？</p>
<p>轻则失本，躁则失君。</p>
<h4 id="第二十七章-2"><a class="header" href="#第二十七章-2">第二十七章</a></h4>
<p>善行者无辙迹，善言者无瑕谪，善数者不以筹策。善闭者无关钥而不可启也，善结者无绳约而不可解也。</p>
<p>是以圣人恒善救人，而无弃人。物无弃材，是谓袭明。</p>
<p>故善人，善人之师，不善人，善人之资也。</p>
<p>不贵其师，不爱其资，唯智乎大迷，是谓妙要。</p>
<h4 id="第二十八章-2"><a class="header" href="#第二十八章-2">第二十八章</a></h4>
<p>知其雄，守其雌，为天下溪。为天下溪，恒德不离。恒德不离，复归于婴儿。</p>
<p>知其荣，守其辱，为天下谷。为天下谷，恒德乃足。恒德乃足，复归于朴。</p>
<p>知其白，守其黑，为天下式。为天下式，恒德不忒。恒德不忒，复归于无极。</p>
<p>朴散则为器，圣人用则为官长。夫大制无割。</p>
<h4 id="第二十九章-3"><a class="header" href="#第二十九章-3">第二十九章</a></h4>
<p>将欲取天下而为之，吾见其弗得已。</p>
<p>夫天下神器也，非可为者也。为者败之，执者失之。</p>
<p>物或行或随，或嘘或吹，或强或羸，或培或堕。</p>
<p>是以圣人去甚，去泰，去奢。</p>
<h4 id="第三十章-2"><a class="header" href="#第三十章-2">第三十章</a></h4>
<p>以道佐人主，不以兵强于天下，其事好还。师之所居，楚棘生之。</p>
<p>善者果而已矣，毋以取强焉。果而毋骄，果而勿矜，果而毋伐，果而毋得已居，是谓果而不强。</p>
<p>物壮而老，是谓之不道，不道早已。</p>
<h4 id="第三十一章-2"><a class="header" href="#第三十一章-2">第三十一章</a></h4>
<p>夫兵者，不祥之器也。物或恶之，故有欲者弗居。</p>
<p>君子居则贵左，用兵则贵右，故兵者非君子之器也。</p>
<p>兵者不祥之器也，不得已而用之，铦(xiān)袭为上，勿美也。</p>
<p>若美之，是乐杀人也。夫乐杀人，不可以得志于天下矣。</p>
<p>是以吉事上左，丧事上右。是以偏将军居左，上将军居右。言以丧礼居之也。</p>
<p>杀人众，以悲哀莅之。战胜，以丧礼处之。</p>
<h4 id="第三十二章-2"><a class="header" href="#第三十二章-2">第三十二章</a></h4>
<p>道恒无名，朴唯小，而天下弗敢臣。侯王若能守之，万物将自宾。</p>
<p>天地相合，以雨甘露，民莫之令而自均焉。</p>
<p>始制有名，名亦既有，夫亦将知止，知止所以不殆。譬道之在天下也，犹小谷之与江海也。</p>
<h4 id="第三十三章-2"><a class="header" href="#第三十三章-2">第三十三章</a></h4>
<p>知人者，智也。自知者，明也。胜人者，有力也。自胜者，强也。知足者，富也。强行者，有志也。不失其所者，久也。死而不亡者，寿也。</p>
<h4 id="第三十四章-2"><a class="header" href="#第三十四章-2">第三十四章</a></h4>
<p>道氾呵，其可左右也。</p>
<p>成功遂事而弗名有也，万物归焉而弗为主，则恒无欲也，可名于小。万物归焉而弗为主，可名于大。</p>
<p>是以圣人之能成大也，以其不为大也，故能成大。</p>
<h4 id="第三十五章-2"><a class="header" href="#第三十五章-2">第三十五章</a></h4>
<p>执大象，天下往。</p>
<p>往而不害，安平泰。乐与饵，过客止。</p>
<p>故道之出言也，曰淡呵其无味也。视之不足见也，听之不足闻也，用之不可既也。</p>
<h4 id="第三十六章-2"><a class="header" href="#第三十六章-2">第三十六章</a></h4>
<p>将欲翕之，必固张之。将欲弱之，必固强之。将欲去之，必固举之。将欲夺之，必固予之。是谓微明。</p>
<p>柔弱胜强。</p>
<p>鱼不可脱于渊，邦利器不可以示人。</p>
<h4 id="第三十七章-2"><a class="header" href="#第三十七章-2">第三十七章</a></h4>
<p>道恒无名，侯王若能守之，万物将自化。</p>
<p>化而欲作，吾将镇之以无名之朴。</p>
<p>镇之以无名之朴，夫将不辱。</p>
<p>不辱以情，天地将自正。</p>
<h4 id="第三十八章-2"><a class="header" href="#第三十八章-2">第三十八章</a></h4>
<p>上德不德，是以有德。下德不失德，是以无德。</p>
<p>上德无为，而无以为也。上仁为之，而无以为也。上义为之，而有以为也。上礼为之，而莫之应也，则攘臂而扔之。</p>
<p>故失道而后德，失德而后仁，失仁而后义，失义而后礼。夫礼者，忠信之薄也，而乱之首也。</p>
<p><u>前识者，道之华也，而愚之首也</u>。</p>
<p>是以大丈夫居其厚，而不居其薄，居其实，而不居其华。故去彼取此。</p>
<h4 id="第三十九章-2"><a class="header" href="#第三十九章-2">第三十九章</a></h4>
<p>昔之得一者，天得一以清，地得一以宁，神得一以灵，谷得一以盈，侯王得一而以为天下正。</p>
<p>其致之也，谓天毋已清，将恐裂。谓地毋已宁，将恐发。谓神毋已灵，将恐歇。谓谷毋已盈，将恐竭。谓侯王毋已贵以高，将恐蹶。</p>
<p>故必贵而以贱为本，必高矣而以下为基。夫是以侯王自谓孤、寡、不谷，此其贱之本与！非也？故致数誉无誉。是故<u>不欲禄禄若玉，硌硌若石</u>。</p>
<h4 id="第四十章-2"><a class="header" href="#第四十章-2">第四十章</a></h4>
<p>反也者，道之动也。弱也者，道之用也。</p>
<p>天下之物生于有，有生于无。</p>
<h4 id="第四十一章-2"><a class="header" href="#第四十一章-2">第四十一章</a></h4>
<p>上士闻道，勤能行之。中士闻道，若存若亡。下士闻道，大笑之。弗笑，不足以为道。</p>
<p>是以建言有之曰：<u>明道如昧，进道如退，夷道如纇</u>。上德如谷，大白如辱，广德如不足。建德如偷，质真如渝。大方无隅，大器免成，大音希声，大象无形，道褒无名。</p>
<p>夫唯道，善始且善成。</p>
<h4 id="第四十二章-2"><a class="header" href="#第四十二章-2">第四十二章</a></h4>
<p>道生一，一生二，二生三，三生万物。</p>
<p>万物负阴而抱阳，中气以为和。</p>
<p>人之所恶，唯孤、寡、不谷，而王公以自名也。</p>
<p>物或损之而益，益之而损。</p>
<p>故人之所教，亦议而教人。</p>
<p>故强梁者不得其死，我将以为学父。</p>
<h4 id="第四十三章-1"><a class="header" href="#第四十三章-1">第四十三章</a></h4>
<p>天下之至柔，驰骋于天下之至坚。无有入于无间，吾是以知无为之有益也。</p>
<p>不言之教，无为之益，天下希能及之矣。</p>
<h4 id="第四十四章-1"><a class="header" href="#第四十四章-1">第四十四章</a></h4>
<p>名与身孰亲？身与货孰多？得与亡孰病？</p>
<p>甚爱必大费，多藏必厚亡。</p>
<p>故知足不辱，知止不殆，可以长久。</p>
<h4 id="第四十五章-1"><a class="header" href="#第四十五章-1">第四十五章</a></h4>
<p>大成若缺，其用不敝。大盈若盅，其用不穷。大直如屈，大巧如拙，大赢如绌。</p>
<p>躁胜寒，静胜热，清静可以为天下正。</p>
<h4 id="第四十六章-1"><a class="header" href="#第四十六章-1">第四十六章</a></h4>
<p>天下有道，却走马以粪。天下无道，戎马生于郊。</p>
<p><u>罪莫大于可欲，祸莫大于不知足</u>，咎莫憯于欲得。</p>
<p>故知足之足，恒足矣。</p>
<h4 id="第四十七章-1"><a class="header" href="#第四十七章-1">第四十七章</a></h4>
<p>不出于户，以知天下。不窥于牖，以知天道。其出也弥远，其知弥少。</p>
<p>是以圣人不行而知，不见而明，弗为而成。</p>
<h4 id="第四十八章-1"><a class="header" href="#第四十八章-1">第四十八章</a></h4>
<p>为学者日益，闻道者日损。损之又损，以至于无为，无为而无不为。</p>
<p>取天下也，恒无事。及其有事也，不足以取天下。</p>
<h4 id="第四十九章-1"><a class="header" href="#第四十九章-1">第四十九章</a></h4>
<p>圣人恒无心，以百姓之心为心。</p>
<p>善者善之，不善者亦善之，德善也。信者信之，不信者亦信之，德信也。</p>
<p>圣人之在天下也，歙歙焉，为天下浑其心。百姓皆属耳目焉，圣人皆孩之。</p>
<h4 id="第五十章-2"><a class="header" href="#第五十章-2">第五十章</a></h4>
<p>出生入死。生之徒十有三，死之徒十有三，而民生生，动皆之死地之十有三。夫何故也？以其生生也。</p>
<p>盖闻善摄生者，陵行不避兕虎，入军不被甲兵。兕无所投其角，虎无所措其爪，兵无所容其刃。夫何故也？以其无死地焉。</p>
<h4 id="第五十一章-1"><a class="header" href="#第五十一章-1">第五十一章</a></h4>
<p>道生之而德畜之，物形之而器成之，是以万物尊道而贵德。</p>
<p>道之尊，德之贵也，夫莫之爵，而恒自然也。</p>
<p>道生之、畜之、长之、育之、亭之、毒之、养之、覆之。</p>
<p>生而弗有也，为而弗恃也，长而弗宰也，此之谓玄德。</p>
<h4 id="第五十二章-1"><a class="header" href="#第五十二章-1">第五十二章</a></h4>
<p>天下有始，以为天下母。既得其母，以知其子。既知其子，复守其母，没身不殆。</p>
<p>塞其兑，闭其门，终身不勤。启其兑，济其事，终身不救。</p>
<p>见小曰明，守柔曰强。用其光，复归其明。毋遗身殃，是谓袭常。</p>
<h4 id="第五十三章-1"><a class="header" href="#第五十三章-1">第五十三章</a></h4>
<p>使我挈有知，行于大道，唯迤是畏。大道甚夷，民甚好径。</p>
<p>朝甚除，田甚芜，仓甚虚。服文采，带利剑，厌食而资财有余。是谓盗竽！非道也哉。</p>
<h4 id="第五十四章-1"><a class="header" href="#第五十四章-1">第五十四章</a></h4>
<p>善建者不拔，善抱者不脱，子孙以祭祀不绝。</p>
<p>修之身，其德乃真。修之家，其德有余。修之乡，其德乃长。修之邦，其德乃丰。修之天下，其德乃博。</p>
<p>以身观身，以家观家，以乡观乡，以邦观邦，以天下观天下。吾何以知天下之然哉？以此。</p>
<h4 id="第五十五章-1"><a class="header" href="#第五十五章-1">第五十五章</a></h4>
<p>含德之厚者，比于赤子。蜂虿虺蛇弗螫，攫鸟猛兽弗搏。骨弱筋柔而握固，未知牝牡之会而朘怒，精之至也。终日号而不嚘，和之至也。</p>
<p>知和曰常，知常曰明，益生曰祥，心使气曰强。物壮即老，谓之不道，不道早已。</p>
<h4 id="第五十六章-1"><a class="header" href="#第五十六章-1">第五十六章</a></h4>
<p>知者弗言，言者弗知。</p>
<p>塞其兑，闭其门，和其光，同其尘，挫其锐，解其纷，是谓玄同。</p>
<p>故不可得而亲，亦不可得而疏。不可得而利，亦不可得而害。不可得而贵，亦不可得而贱。故为天下贵。</p>
<h4 id="第五十七章-1"><a class="header" href="#第五十七章-1">第五十七章</a></h4>
<p>以正治邦，以奇用兵，以无事取天下。</p>
<p>吾何以知其然也哉？夫天下多忌讳，而民弥贫。民多利器，而邦家滋昏。人多智巧，而奇物滋起。法物滋彰，而盗贼多有。</p>
<p>是以圣人之言曰：我无为而民自化，我好静而民自正，我无事而民自富，我欲不欲而民自朴。</p>
<h4 id="第五十八章-1"><a class="header" href="#第五十八章-1">第五十八章</a></h4>
<p>其政闷闷，其民惇惇。其政察察，其民缺缺。</p>
<p>祸，福之所倚。福，祸之所伏。</p>
<p>孰知其极？其无正也。正复为奇，善复为妖。人之迷也，其日固久矣。</p>
<p>是以方而不割，廉而不刺，直而不肆，光而不耀。</p>
<h4 id="第五十九章-1"><a class="header" href="#第五十九章-1">第五十九章</a></h4>
<p>治人事天，莫若啬。夫唯啬，是以早服。早服是谓重积德，重积德则无不克，无不克则莫知其极。莫知其极，可以有国。有国之母，可以长久。是谓深根固柢，长生久视之道也。</p>
<h4 id="第六十章-1"><a class="header" href="#第六十章-1">第六十章</a></h4>
<p>治大国若烹小鲜。</p>
<p>以道莅天下，其鬼不神。非其鬼不神也，其神不伤人也。非其神不伤人也，圣人亦弗伤也。夫两不相伤，故德交归焉。</p>
<h4 id="第六十一章-1"><a class="header" href="#第六十一章-1">第六十一章</a></h4>
<p>大邦者，下流也，天下之牝，天下之交也。</p>
<p>牝恒以静胜牡，为其静也，故宜为下。</p>
<p>大邦以下小邦，则取小邦。小邦以下大邦，则取于大邦。故或下以取，或下而取。</p>
<p>故大邦者，不过欲兼畜人。小邦者，不过欲入事人。夫皆得其欲，则大者宜为下。</p>
<h4 id="第六十二章-1"><a class="header" href="#第六十二章-1">第六十二章</a></h4>
<p>道者，万物之注也，善人之宝也，不善人之所保也。</p>
<p>美言可以市，尊行可以贺人。人之不善也，何弃之有。故立天子，置三卿，虽有拱之璧以先驷马，不若坐而进此。古之所以贵此者何也？不谓求以得，有罪以免与？故为天下贵。</p>
<h4 id="第六十三章-1"><a class="header" href="#第六十三章-1">第六十三章</a></h4>
<p>为无为，事无事，味无味。大小，多少，报怨以德。</p>
<p>图难乎其易也，为大乎其细也。天下之难作于易，天下之大作于细。是以圣人终不为大，故能成其大。</p>
<p>夫轻诺必寡信，多易必多难。是以圣人犹难之，故终于无难。</p>
<h4 id="第六十四章-1"><a class="header" href="#第六十四章-1">第六十四章</a></h4>
<p>其安也，易持也。其未兆也，易谋也。其脆也，易破也。其微也，易散也。</p>
<p>为之于其未有也，治之于其未乱也。</p>
<p>合抱之木，生于毫末。九层之台，作于羸土。百仞之高，始于足下。</p>
<p>为之者败之，执之者失之。是以圣人无为也，故无败也，无执也，故无失也。民之从事也，恒于其成而败之。故慎终若始，则无败事矣。</p>
<p>是以圣人欲不欲，而不贵难得之货。学不学，而复众人之所过。能辅万物之自然，而弗敢为。</p>
<h4 id="第六十五章-1"><a class="header" href="#第六十五章-1">第六十五章</a></h4>
<p>古故曰：为道者非以明民也，将以愚之也。民之难治也，以其智也。故以智治邦，邦之贼也，以不智治邦，邦之德也。恒知此两者，亦稽式也。恒知稽式，此谓玄德。玄德深矣，远矣，与物反矣，乃至大顺。</p>
<h4 id="第六十六章-1"><a class="header" href="#第六十六章-1">第六十六章</a></h4>
<p>江海之所以能为百谷王者，以其善下之，是以能为百谷王。是以圣人之欲上民也，必以其言下之，其欲先民也，必以其身后之。</p>
<p>故居前而民弗害也，居上而民弗重也，天下乐推而弗厌也。非以其无争与？故天下莫能与争。</p>
<h4 id="第六十七章-1"><a class="header" href="#第六十七章-1">第六十七章</a></h4>
<p>天下皆谓我大，大而不肖。夫唯不肖，故能大。若肖，久矣其细也夫。</p>
<p>我恒有三宝，持而宝之。一曰慈，二曰俭，三曰不敢为天下先。</p>
<p>夫慈，故能勇，俭，故能广，不敢为天下先，故能为成事长。今舍其慈，且勇，舍其俭，且广，舍其后，且先，则必死矣。夫慈，以战则胜，以守则固。天将建之，如以慈垣之。</p>
<h4 id="第六十八章-1"><a class="header" href="#第六十八章-1">第六十八章</a></h4>
<p>善为士者不武，善战者不怒，善胜敌者弗与，善用人者为之下。</p>
<p>是谓不争之德，是谓用人，是谓配天，古之极也。</p>
<h4 id="第六十九章-1"><a class="header" href="#第六十九章-1">第六十九章</a></h4>
<p>用兵有言曰：吾不敢为主而为客，吾不敢进寸而退尺。是谓行无行，攘无臂，执无兵，乃无敌矣。</p>
<p>祸莫大于无适，无适近亡吾宝矣。故称兵相若，则哀者胜矣。</p>
<h4 id="第七十章-1"><a class="header" href="#第七十章-1">第七十章</a></h4>
<p>吾言甚易知也，甚易行也。而人莫之能知也，而莫之能行也。</p>
<p>言有宗，事有君。夫唯无知也，是以不我知。</p>
<p>知我者希，则我贵矣。是以圣人被褐而怀玉。</p>
<h4 id="第七十一章-1"><a class="header" href="#第七十一章-1">第七十一章</a></h4>
<p>知不知，尚矣。不知不知，病矣。是以圣人之不病，以其病病，是以不病。</p>
<h4 id="第七十二章-1"><a class="header" href="#第七十二章-1">第七十二章</a></h4>
<p>民之不畏威，则大威将至矣。毋狭其所居，毋厌其所生。夫唯弗厌，是以不厌。</p>
<p>是以圣人自知而不自见也，自爱而不自贵也，故去彼取此。</p>
<h4 id="第七十三章-1"><a class="header" href="#第七十三章-1">第七十三章</a></h4>
<p>勇于敢则杀，勇于不敢则活。此两者，或利或害。</p>
<p>天之所恶，孰知其故？</p>
<p>天之道，不战而善胜，不言而善应，不召而自来，坦而善谋。</p>
<p>天网恢恢，疏而不失。</p>
<h4 id="第七十四章-1"><a class="header" href="#第七十四章-1">第七十四章</a></h4>
<p>若民恒且不畏死，奈何以杀惧之也？若民恒且畏死，而为奇者，吾得而杀之，夫孰敢矣。若民恒且必畏死，则恒有司杀者。</p>
<p>夫代司杀者杀，是代大匠斲也。夫代大匠斲(zhuó)者，则希不伤其手矣。</p>
<h4 id="第七十五章-1"><a class="header" href="#第七十五章-1">第七十五章</a></h4>
<p>人之饥也，以其取食税之多也，是以饥。百姓之不治也，以其上有以为也，是以不治。民之轻死，以其求生之厚也，是以轻死。</p>
<p>夫唯无以生为者，是贤贵生。</p>
<h4 id="第七十六章-1"><a class="header" href="#第七十六章-1">第七十六章</a></h4>
<p>人之生也柔弱，其死也筋仞坚强。万物草木之生也柔脆，其死也枯槁。</p>
<p>故曰：坚强者死之徒也，柔弱细微者生之徒也。</p>
<p>兵强则不胜，木强则烘。强大居下，柔弱居上。</p>
<h4 id="第七十七章-1"><a class="header" href="#第七十七章-1">第七十七章</a></h4>
<p>天之道，犹张弓者也。高者抑之，下者举之，有余者损之，不足者补之。</p>
<p>故天之道，损有余而补不足。人之道则不然，损不足而奉有余。</p>
<p>孰能有余而有以取奉于天者乎？唯有道者乎？是以圣人为而弗有，成功而弗居也。</p>
<p>若此，其不欲见贤也。</p>
<h4 id="第七十八章-1"><a class="header" href="#第七十八章-1">第七十八章</a></h4>
<p>天下莫柔弱于水，而攻坚强者莫之能胜也，以其无以易之也。柔之胜刚，弱之胜强，天下莫弗知也，而莫能行也。</p>
<p>故圣人之言云，曰：受邦之垢，是谓社稷之主。受邦之不祥，是为天下之王。</p>
<p>正言若反。</p>
<h4 id="第七十九章-1"><a class="header" href="#第七十九章-1">第七十九章</a></h4>
<p>和大怨，必有余怨，焉可以为善？是以圣人执右契，而不以责于人。故有德司契，无德司彻。</p>
<p>夫天道无亲，恒与善人。</p>
<h4 id="第八十章-1"><a class="header" href="#第八十章-1">第八十章</a></h4>
<p>小邦寡民，使有十百人之器而毋用，使民重死而远徙。有舟车，无所乘之。有甲兵，无所陈之。使民复结绳而用之。</p>
<p>甘其食，美其服，乐其俗，安其居。邻邦相望，鸡狗之声相闻，民至老死，不相往来。</p>
<h4 id="第八十一章-1"><a class="header" href="#第八十一章-1">第八十一章</a></h4>
<p>信言不美，美言不信。知者不博，博者不知。善者不多，多者不善。</p>
<p>圣人无积，既以为人，己愈有。既以予人矣，己愈多。</p>
<p>故天之道，利而不害。人之道，为而弗争。</p>
<div style="break-before: page; page-break-before: always;"></div>
<h1 id="庄子"><a class="header" href="#庄子">庄子</a></h1>
<p><a href="Dao/ZhuangZi#逍遥游">逍遥游</a> <a href="Dao/ZhuangZi#齐物论">齐物论</a> <a href="Dao/ZhuangZi#养生主">养生主</a> <a href="Dao/ZhuangZi#人间世">人间世</a> <a href="Dao/ZhuangZi#德充符">德充符</a> <a href="Dao/ZhuangZi#大宗师">大宗师</a> <a href="Dao/ZhuangZi#应帝王">应帝王</a></p>
<p><a href="Dao/ZhuangZi#骈拇">骈拇</a> <a href="Dao/ZhuangZi#马蹄">马蹄</a> <a href="Dao/ZhuangZi#胠箧">胠箧</a> <a href="Dao/ZhuangZi#在宥">在宥</a> <a href="Dao/ZhuangZi#天地">天地</a> <a href="Dao/ZhuangZi#天道">天道</a> <a href="Dao/ZhuangZi#天运">天运</a> <a href="Dao/ZhuangZi#刻意">刻意</a> <a href="Dao/ZhuangZi#缮性">缮性</a> <a href="Dao/ZhuangZi#秋水">秋水</a> <a href="Dao/ZhuangZi#至乐">至乐</a> <a href="Dao/ZhuangZi#达生">达生</a> <a href="Dao/ZhuangZi#山木">山木</a> <a href="Dao/ZhuangZi#田子方">田子方</a> <a href="Dao/ZhuangZi#知北游">知北游</a></p>
<p><a href="Dao/ZhuangZi#庚桑楚">庚桑楚</a> <a href="Dao/ZhuangZi#徐无鬼">徐无鬼</a> <a href="Dao/ZhuangZi#则阳">则阳</a> <a href="Dao/ZhuangZi#外物">外物</a> <a href="Dao/ZhuangZi#寓言">寓言</a> <a href="Dao/ZhuangZi#让王">让王</a> <a href="Dao/ZhuangZi#盗跖">盗跖</a> <a href="Dao/ZhuangZi#说剑">说剑</a> <a href="Dao/ZhuangZi#渔父">渔父</a> <a href="Dao/ZhuangZi#列御寇">列御寇</a> <a href="Dao/ZhuangZi#天下">天下</a></p>
<h2 id="内篇"><a class="header" href="#内篇">内篇</a></h2>
<h3 id="逍遥游"><a class="header" href="#逍遥游">逍遥游</a></h3>
<p>北冥有鱼，其名为鲲。鲲之大，不知其几千里也。化而为鸟，其名为鹏。鹏之背，不知其几千里也；怒而飞，其翼若垂天之云。是鸟也，海运则将徙于南冥。南冥者，天池也。</p>
<p>《齐谐》者，志怪者也。​《谐》之言曰：​“鹏之徙于南冥也，水击三千里，抟扶摇而上者九万里，去以六月息者也。​”野马也，尘埃也，生物之以息相吹也。天之苍苍，其正色邪？其远而无所至极邪？其视下也，亦若是则已矣。</p>
<p>且夫水之积也不厚，则其负大舟也无力。<u>覆杯水于坳堂之上，则芥为之舟；置杯焉则胶，水浅而舟大也</u>。风之积也不厚，则其负大翼也无力。故九万里，则风斯在下矣，而后乃今培风；背负青天而莫之夭阏者，而后乃今将图南。</p>
<p>蜩与学鸠笑之曰：​“我决(xuè)起而飞，抢榆枋，时则不至而控于地而已矣，奚以之九万里而南为？​”</p>
<p>适莽苍者，三餐而反，腹犹果然；适百里者，宿舂粮；适千里者，三月聚粮。之二虫又何知？</p>
<p>小知不及大知，小年不及大年。奚以知其然也？朝菌不知晦朔，蟪蛄不知春秋，此小年也。楚之南有冥灵者，以五百岁为春，五百岁为秋；上古有大椿者，以八千岁为春，八千岁为秋。而彭祖乃今以久特闻，众人匹之，不亦悲乎！</p>
<p>    </p>
<p>汤之问棘也是已。穷发之北有冥海者，天池也。有鱼焉，其广数千里，未有知其修者，其名为鲲。有鸟焉，其名为鹏，背若太山，翼若垂天之云，抟扶摇羊角而上者九万里，绝云气，负青天，然后图南，且适南冥也。斥鷃笑之曰：​“彼且奚适也？我腾跃而上，不过数仞而下，翱翔蓬蒿之间，此亦飞之至也。而彼且奚适也？​” 此小大之辩也。</p>
<p>故夫知效一官，行比一乡，德合一君，而徵一国者，其自视也亦若此矣。而宋荣子犹然笑之。且<u>举世而誉之而不加劝，举世而非之而不加沮</u>，<u>定乎内外之分，辩乎荣辱之境，斯已矣</u>。彼其于世未数数然也。虽然，犹有未树也。</p>
<p>夫列子御风而行，泠然善也，旬有五日而后反。彼于致福者，未数数然也。此虽免乎行，犹有所待者也。<u>若夫乘天地之正，而御六气之辩，以游无穷者，彼且恶乎待哉</u>！故曰：<u>至人无己，神人无功，圣人无名</u>。</p>
<p>    </p>
<p>尧让天下于许由，曰：​“日月出矣而爝火不息，其于光也，不亦难乎！时雨降矣而犹浸灌，其于泽也，不亦劳乎！夫子立而天下治，而我犹尸之，吾自视缺然。请致天下。​”</p>
<p>许由曰：​“子治天下，天下既已治也。而我犹代子，吾将为名乎？<u>名者，实之宾也</u>。吾将为宾乎？<u>鹪鹩巢于深林，不过一枝；偃鼠饮河，不过满腹</u>。归休乎君，予无所用天下为！庖人虽不治庖，尸祝不越樽俎而代之矣。​”</p>
<p>    </p>
<p>肩吾问于连叔曰：​“吾闻言于接舆，大而无当，往而不反。吾惊怖其言，犹河汉而无极也；大有迳庭，不近人情焉。​”</p>
<p>连叔曰：​“其言谓何哉？​”</p>
<p>曰：​“‘藐姑射之山，有神人居焉，肌肤若冰雪，淖约若处子。不食五谷，吸风饮露，乘云气，御飞龙，而游乎四海之外。其神凝，使物不疵疠而年谷熟。’ 吾以是狂而不信也。​”</p>
<p>连叔曰：​“然。<u>瞽者无以与乎文章之观，聋者无以与乎钟鼓之声。岂唯形骸有聋盲哉？夫知亦有之</u>。是其言也，犹时女也。之人也，之德也，将旁礴万物以为一。世蕲乎乱，<u>孰弊弊焉以天下为事</u>！之人也，物莫之伤，大浸稽天而不溺，大旱金石流土山焦而不热。是其尘垢秕糠，将犹陶铸尧舜者也，<u>孰肯以物为事</u>！”</p>
<p>    </p>
<p>宋人资章甫而适诸越，越人断发文身，<u>无所用之</u>。</p>
<p>尧治天下之民，平海内之政，往见四子藐姑射之山，汾水之阳，<u>窅(yǎo)然丧其天下焉</u>。</p>
<p>    </p>
<p>惠子谓庄子曰：​“魏王贻我大瓠(hú)之种，我树之成而实五石。以盛水浆，其坚不能自举也。剖之以为瓢，则瓠落无所容。非不呺(xiāo)然大也，我为其无用而掊之。​”</p>
<p>庄子曰：​“夫子固拙于用大矣。宋人有善为不龟手之药者，世世以洴澼为事。客闻之，请买其方以百金。聚族而谋曰：‘我世世为洴澼，不过数金；今一朝而鬻技百金，请与之。’ 客得之，以说吴王。越有难，吴王使之将，冬与越人水战，大败越人，裂地而封之。能不龟手，一也；或以封，或不免于洴澼，则所用之异也。<u>今子有五石之瓠，何不虑以为大樽而浮乎江湖，而忧其瓠落无所容？则夫子犹有蓬之心也夫！</u>”</p>
<p>惠子谓庄子曰：​“吾有大树，人谓之樗(chū)。其大本拥肿而不中绳墨，其小枝卷曲而不中规矩，立之途，匠者不顾。今子之言，大而无用，众所同去也。​”</p>
<p>庄子曰：​“子独不见狸狌乎？卑身而伏，以候敖者；东西跳梁，不辟高下；中于机辟，死于罔罟(gǔ)。今夫斄(lí)牛，其大若垂天之云。此能为大矣，而不能执鼠。今子有大树，患其无用，<u>何不树之于无何有之乡，广莫之野，彷徨乎无为其侧，逍遥乎寝卧其下</u>。不夭斤斧，物无害者，无所可用，安所困苦哉！”</p>
<p>    </p>
<hr>
<h3 id="齐物论"><a class="header" href="#齐物论">齐物论</a></h3>
<p>南郭子綦隐机而坐，仰天而嘘，荅焉似丧其耦。颜成子游立侍乎前，曰：​“何居乎？形固可使如槁木，而心固可使如死灰乎？今之隐机者，非昔之隐机者也。​”</p>
<p>子綦曰：​“偃，不亦善乎，而问之也！今者<u>吾丧我</u>，汝知之乎？汝闻人籁而未闻地籁，汝闻地籁而未闻天籁夫！”</p>
<p>子游曰：​“敢问其方。​”</p>
<p>子綦曰：​“夫大块噫气，其名为风。是唯无作，作则万窍怒呺，而独不闻之翏翏乎？山林之畏隹，大木百围之窍穴，似鼻，似口，似耳，似枅(jī)，似圈，似臼，似洼者，似污者；激者，謞者，叱者，吸者，叫者，譹者，宎(yǎo)者，咬者，前者唱于而随者唱喁，泠风则小和，飘风则大和，厉风济则众窍为虚。而独不见之调调之刁刁乎？​”</p>
<p>子游曰：​“地籁则众窍是已，人籁则比竹是已。敢问天籁。​”</p>
<p>子綦曰：​“夫天籁者，<u>吹万不同，而使其自己也</u>，咸其自取，怒者其谁邪！”</p>
<p>    </p>
<p>大知闲闲，小知间间；大言炎炎，小言詹詹。</p>
<p><u>其寐也魂交，其觉也形开，与接为抅，日以心斗</u>。缦者，窖者，密者。小恐惴惴，大恐缦缦。其发若机栝，其司是非之谓也；其留如诅盟，其守胜之谓也；其杀若秋冬，以言其日消也；<u>其溺之所为之，不可使复之也</u>；其厌也如缄，以言其老洫也；近死之心，莫使复阳也。喜怒哀乐，虑叹变慹(zhí)，姚佚启态；乐出虚，蒸成菌。日夜相代乎前，而莫知其所萌。已乎，已乎！旦暮得此，其所由以生乎！</p>
<p>    </p>
<p><u>非彼无我，非我无所取</u>。是亦近矣，而不知所为使。若有真宰，而特不得其眹。可行已信，而不见其形，有情而无形。</p>
<p>百骸、九窍、六藏，赅而存焉，吾谁与为亲？汝皆说之乎？其有私焉？如是皆有为臣妾乎？其臣妾不足以相治乎？其递相为君臣乎？其有真君存焉？如求得其情与不得，无益损乎其真。</p>
<p><u>一受其成形，不亡以待尽。与物相刃相靡，其行尽如驰，而莫之能止，不亦悲乎</u>！<u>终身役役而不见其成功，苶然疲役而不知其所归，可不哀邪</u>！人谓之不死，奚益！<u>其形化，其心与之然，可不谓大哀乎</u>？人之生也，固若是芒乎？其我独芒，而人亦有不芒者乎？</p>
<p>夫随其成心而师之，谁独且无师乎？奚必知代而心自取者有之？愚者与有焉。<u>未成乎心而有是非，是今日适越而昔至也</u>。是以无有为有。无有为有，虽有神禹，且不能知，吾独且奈何哉！</p>
<p>    </p>
<p><u>夫言非吹也，言者有言，其所言者特未定也。果有言邪？其未尝有言邪？其以为异于鷇音，亦有辩乎，其无辩乎</u>？</p>
<p><u>道恶乎隐而有真伪？言恶乎隐而有是非？</u>道恶乎往而不存？言恶乎存而不可？<u>道隐于小成，言隐于荣华</u>。故有<u>儒墨之是非，以是其所非而非其所是</u>。欲是其所非而非其所是，则莫若以明。</p>
<p><u>物无非彼，物无非是</u>。自彼则不见，自是则知之。故曰：彼出于是，是亦因彼。彼是方生之说也，虽然，方生方死，方死方生；方可方不可，方不可方可。因是因非，因非因是。是以<u>圣人不由而照之于天</u>，亦因是也。</p>
<p>是亦彼也，彼亦是也。彼亦一是非，此亦一是非。<u>果且有彼是乎哉</u>？果且无彼是乎哉？<u>彼是莫得其偶，谓之道枢</u>。枢始得其环中，以应无穷。是亦一无穷，非亦一无穷也。故曰：莫若以明。</p>
<p>    </p>
<p>以指喻指之非指，不若以非指喻指之非指也；以马喻马之非马，不若以非马喻马之非马也。<u>天地一指也，万物一马也</u>。</p>
<p>可乎可，不可乎不可。<u>道行之而成，物谓之而然</u>。恶乎然？然于然。恶乎不然？不然于不然。物固有所然，物固有所可。<u>无物不然，无物不可</u>。故为是<u>举莛与楹，厉与西施，恢恑憰怪，道通为一</u>。</p>
<p><u>其分也，成也；其成也，毁也。凡物无成与毁，复通为一</u>。唯达者知通为一，为是不用而寓诸庸；庸也者，用也；用也者，通也；通也者，得也。适得而几矣。因是已，已而不知其然，谓之道。</p>
<p>劳神明为一，而不知其同也，谓之朝三。何谓朝三？狙公赋芧曰：​“朝三而暮四。​”众狙皆怒。曰：​“然则朝四而暮三。​”众狙皆悦。<u>名实未亏而喜怒为用</u>，亦因是也。是以<u>圣人和之以是非而休乎天钧</u>，是之谓<u>两行</u>。</p>
<p>    </p>
<p>古之人，其知有所至矣。恶乎至？<u>有以为未始有物者，至矣，尽矣，不可以加矣。其次以为有物矣，而未始有封也。其次以为有封焉，而未始有是非也</u>。<u>是非之彰也，道之所以亏也。道之所以亏，爱之所以成</u>。</p>
<p>果且有成与亏乎哉？果且无成与亏乎哉？有成与亏，故昭氏之鼓琴也；无成与亏，故昭氏之不鼓琴也。昭文之鼓琴也，师旷之枝策也，惠子之据梧也，三子之知，几乎皆其盛者也，故载之末年。唯其好之也，以异于彼；其好之也，欲以明之。彼非所明而明之，故以坚白之昧终。而其子又以文之纶终，终身无成。</p>
<p>若是而可谓成乎？虽我无成，亦可谓成矣。若是而不可谓成乎？物与我无成也。是故滑(gǔ)疑之耀，圣人之所图也。为是不用而寓诸庸，此之谓以明。</p>
<p>    </p>
<p>今且有言于此，不知其与是类乎？其与是不类乎？类于不类，相与为类，则与彼无以异矣。</p>
<p>虽然，请尝言之。有始也者，有未始有始也者，有未始有夫未始有始也者。有有也者，有无也者，有未始有无也者，有未始有夫未始有无也者。俄而有无矣，而未知有无之果孰有孰无也。今我则已有谓矣，而未知吾所谓之其果有谓乎，其果无谓乎？</p>
<p>    </p>
<p>天下莫大于秋豪之末，而太山为小；莫寿于殇子，而彭祖为夭。<u>天地与我并生，而万物与我为一</u>。既已为一矣，且得有言乎？既已谓之一矣，且得无言乎？一与言为二，二与一为三。自此以往，巧历不能得，而况其凡乎！故自无适有，以至于三，而况自有适有乎！无适焉，因是已。</p>
<p>    </p>
<p><u>夫道未始有封，言未始有常，为是而有畛也</u>。请言其畛：有左有右，有伦有义，有分有辩，有竞有争，此之谓八德。<u>六合之外，圣人存而不论；六合之内，圣人论而不议。春秋经世先王之志，圣人议而不辩</u>。故分也者，有不分也；辩也者，有不辩也。曰：何也？圣人怀之，众人辩之以相示也。故曰：辩也者，有不见也。</p>
<p>夫<u>大道不称，大辩不言</u>，大仁不仁，大廉不嗛(qiān)，大勇不忮。<u>道昭而不道，言辩而不及</u>，仁常而不周，廉清而不信，勇忮而不成。五者无弃而几向方矣。</p>
<p>故<u>知止其所不知，至矣</u>。孰知不言之辩，不道之道？若有能知，此之谓<u>天府</u>。<u>注焉而不满，酌焉而不竭</u>，而不知其所由来，此之谓<u>葆光</u>。</p>
<p>    </p>
<p>故昔者尧问于舜曰：​“我欲伐宗、脍、胥敖，南面而不释然。其故何也？​”</p>
<p>舜曰：​“夫三子者，犹存乎蓬艾之间。若不释然，何哉？昔者十日并出，万物皆照，而况德之进乎日者乎！”</p>
<p>    </p>
<p>啮缺问乎王倪曰：​“子知物之所同是乎？​”</p>
<p>曰：​“吾恶乎知之！”</p>
<p>“子知子之所不知邪？​”</p>
<p>曰：​“吾恶乎知之！”</p>
<p>“然则物无知邪？​”</p>
<p>曰：​“吾恶乎知之！虽然，尝试言之。庸讵(jù)知吾所谓知之非不知邪？且吾尝试问乎汝：民湿寝则腰疾偏死，鳅然乎哉？木处则惴栗恂惧，猨猴然乎哉？三者孰知正处？民食刍豢，麋鹿食荐，蝍(jí)蛆甘带，鸱(chī)鸦耆鼠，四者孰知正味？猿猵(piàn)狙以为雌，麋与鹿交，鳅与鱼游。<u>毛嫱、丽姬，人之所美也；鱼见之深入，鸟见之高飞，麋鹿见之决骤。四者孰知天下之正色哉</u>？自我观之，<u>仁义之端，是非之塗，樊然淆乱</u>，吾恶能知其辩！”</p>
<p>啮缺曰：​“子不知利害，则至人固不知利害乎？​”</p>
<p>王倪曰：​“至人神矣！大泽焚而不能热，河汉沍(hù)而不能寒，疾雷破山而不能伤，飘风振海而不能惊。若然者，乘云气，骑日月，而游乎四海之外。<u>死生无变于己，而况利害之端乎</u>！”</p>
<p>    </p>
<p>瞿鹊子问乎长梧子曰：​“吾闻诸夫子：‘圣人不从事于务，<u>不就利，不违害，不喜求，不缘道；无谓有谓，有谓无谓，而游乎尘垢之外</u>。’ 夫子以为孟浪之言，而我以为妙道之行也。吾子以为奚若？​”</p>
<p>长梧子曰：​“是黄帝之所听荧也，而丘也何足以知之！且汝亦大早计，见卵而求时夜，见弹而求鸮炙。</p>
<p>“予尝为女妄言之，女以妄听之奚。旁日月，挟宇宙，为其吻合，置其滑涽，以隶相尊。<u>众人役役，圣人愚芚(chūn)，参万岁而一成纯</u>。万物尽然，而以是相蕴。</p>
<p>“<u>予恶乎知说生之非惑邪！予恶乎知恶死之非弱丧而不知归者邪</u>！丽之姬，艾封人之子也，晋国之始得之也，涕泣沾襟；及其至于王所，与王同筐床，食刍豢，而后悔其泣也。予恶乎知夫死者不悔其始之蕲生乎！</p>
<p>“梦饮酒者，旦而哭泣；梦哭泣者，旦而田猎。方其梦也，不知其梦也。梦之中又占其梦焉，觉而后知其梦也。且<u>有大觉而后知此其大梦也</u>。而愚者自以为觉，窃窃然知之。君乎，牧乎，固哉！<u>丘也与女，皆梦也；予谓女梦，亦梦也</u>。是其言也，其名为吊诡。万世之后而一遇大圣，知其解者，是旦暮遇之也。​</p>
<p>“<u>既使我与若辩矣，若胜我，我不若胜，若果是也，我果非也邪</u>？我胜若，若不吾胜，我果是也，而果非也邪？其或是也，其或非也邪？其俱是也，其俱非也邪？我与若不能相知也，则人固受黮(dàn)暗，吾谁使正之？使同乎若者正之，既与若同矣，恶能正之！使同乎我与若者正之？既同乎我与若矣，恶能正之！使异乎我与若者正之？既异乎我与若矣，恶能正之！使同乎我与若者正之？既同乎我与若矣，恶能正之！然则我与若与人俱不能相知也，而待彼也邪？​</p>
<p>“<u>化声之相待，若其不相待</u>。和之以天倪，因之以曼衍，所以穷年也。何谓和之以天倪？曰：<u>是不是，然不然</u>。是若果是也，则是之异乎不是也，亦无辩；然若果然也，则然之异乎不然也，亦无辩。忘年忘义，振于无竟，故寓诸无竟。​”</p>
<p>    </p>
<p>罔两问景曰：​“曩子行，今子止；曩子坐，今子起，何其无特操与？​”</p>
<p>景曰：​“吾有待而然者邪？吾所待又有待而然者邪？吾待蛇蚹蜩翼邪？恶识所以然！恶识所以不然！”</p>
<p>    </p>
<p>昔者庄周梦为胡蝶，栩栩然胡蝶也，自喻适志与！不知周也。俄然觉，则蘧蘧然周也。<u>不知周之梦为胡蝶与，胡蝶之梦为周与？周与胡蝶，则必有分矣</u>。此之谓<u>物化</u>。</p>
<p>    </p>
<hr>
<h3 id="养生主"><a class="header" href="#养生主">养生主</a></h3>
<p><u>吾生也有涯，而知也无涯。以有涯随无涯，殆已</u>；已而为知者，殆而已矣。为善无近名，为恶无近刑。缘督以为经，可以保身，可以全生，可以养亲，可以尽年。</p>
<p>    </p>
<p>庖丁为文惠君解牛，手之所触，肩之所倚，足之所履，膝之所踦，砉(huā)然响然，奏刀騞(huō)然，莫不中音；合于《桑林》之舞，乃中《经首》之会。文惠君曰：​“嘻，善哉！技盖至此乎？​”</p>
<p>庖丁释刀对曰：​“臣之所好者道也，进乎技矣。始臣之解牛之时，所见无非全牛者也。三年之后，未尝见全牛也。方今之时，臣以神遇而不以目视，官知止而神欲行。依乎天理，批大郤(xì)，导大窾(kuǎn)，因其固然。枝经肯綮(qìng)之未尝，而况大軱(gū)乎！良庖岁更刀，割也；族庖月更刀，折也。今臣之刀十九年矣，所解数千牛矣，而刀刃若新发于硎(xíng)。彼节者有间，而刀刃者无厚；<u>以无厚入有间，恢恢乎其于游刃必有余地矣</u>。是以十九年而刀刃若新发于硎。虽然，每至于族，吾见其难为，怵然为戒，视为止，行为迟。动刀甚微，謋(huò)然已解，牛不知其死也，如土委地。提刀而立，为之四顾，为之踌躇满志，善刀而藏之。​”</p>
<p>文惠君曰：​“善哉！吾闻庖丁之言，得养生焉。​”</p>
<p>    </p>
<p>公文轩见右师而惊曰：​“是何人也？恶乎介也？天与，其人与？​”</p>
<p>曰：​“天也，非人也。<u>天之生是使独也，人之貌有与也</u>。以是知其天也，非人也。​”</p>
<p>    </p>
<p>泽雉十步一啄，百步一饮，不蕲畜乎樊中。神虽王，不善也。</p>
<p>    </p>
<p>老聃死，秦失吊之，三号而出。</p>
<p>弟子曰：​“非夫子之友邪？​”</p>
<p>曰：​“然。​”</p>
<p>“然则吊焉若此，可乎？​”</p>
<p>曰：​“然。始也吾以为至人也，而今非也。向吾入而吊焉，有老者哭之，如哭其子；少者哭之，如哭其母。彼其所以会之，必有不蕲言而言，不蕲哭而哭者。是遁天倍情，忘其所受，古者谓之遁天之刑。<u>适来，夫子时也；适去，夫子顺也。安时而处顺，哀乐不能入也</u>。古者谓是帝之县(xuán)解。​”</p>
<p>    </p>
<p>指穷于为薪，火传也，不知其尽也。</p>
<p>    </p>
<hr>
<h3 id="人间世"><a class="header" href="#人间世">人间世</a></h3>
<p>颜回见仲尼，请行。</p>
<p>曰：​“奚之？​”</p>
<p>曰：​“将之卫。​”</p>
<p>曰：​“奚为焉？​”</p>
<p>曰：​“回闻卫君，其年壮，其行独；轻用其国，而不见其过；轻用民死，死者以国量乎泽，若蕉，民其无如矣！回尝闻之夫子曰：‘治国去之，乱国就之，医门多疾。’ 愿以所闻，思其所行，则庶几其国有瘳(chōu)乎！”</p>
<p>仲尼曰：​“嘻！若殆往而刑耳！夫道不欲杂，杂则多，多则扰，扰者忧，忧而不救。古之至人，先存诸己而后存诸人。所存于己者未定，何暇至于暴人之所行！</p>
<p>“且若亦知夫德之所荡，而知之所为出乎哉？<u>德荡乎名，知出乎争。名也者，相轧也；知也者，争之器也</u>。二者凶器，非所以尽行也。</p>
<p>“且德厚信矼(kòng)，未达人气，名闻不争，未达人心。而<u>强以仁义绳墨之言术暴人之前者，是以人恶育其美也</u>，命之曰菑(zāi)人。菑人者，人必反菑之，若殆为人菑夫！且苟为悦贤而恶不肖，恶用而求有以异？若唯无诏，王公必将乘人而斗其捷。而目将荧之，而色将平之，口将营之，容将形之，心且成之。是以火救火，以水救水，名之曰益多。顺始无穷，若殆以不信厚言，必死于暴人之前矣！</p>
<p>“且昔者桀杀关龙逄(páng)，纣杀王子比干，是皆修其身，以下伛(yǔ)拊(fǔ)人之民，以下拂其上者也，故其君因其修以挤之，是好名者也。昔者尧攻丛、枝、胥敖，禹攻有扈，国为虚厉，身为刑戮，其用兵不止，其求实无已，是皆求名实者也。而独不闻之乎？名实者，圣人之所不能胜也，而况若乎！虽然，若必有以也，尝以语我来！”</p>
<p>颜回曰：​“端而虚，勉而一，则可乎？​”</p>
<p>曰：​“恶！恶可！夫以阳为充孔扬，采色不定，常人之所不违，因案人之所感，以求容与其心。名之曰日渐之德不成，而况大德乎！将执而不化，外合而内不訾，其庸讵可乎！”</p>
<p>“然则我内直而外曲，成而上比。<u>内直者，与天为徒。与天为徒者，知天子之与己皆天之所子</u>，而独以己言蕲乎而人善之，蕲乎而人不善之邪？若然者，人谓之童子，是之谓与天为徒。外曲者，与人之为徒也。擎跽(jì)曲拳，人臣之礼也，人皆为之，吾敢不为邪！为人之所为者，人亦无疵焉，是之谓与人为徒。成而上比者，与古为徒。其言虽教，谪之实也，古之有也，非吾有也。若然者，虽直而不病，是之谓与古为徒。若是则可乎？​”</p>
<p>仲尼曰：​“恶！恶可！大多政法而不谍，虽固亦无罪。虽然，止是耳矣，夫胡可以及化！犹师心者也。​”</p>
<p>颜回曰：​“吾无以进矣，敢问其方。​”</p>
<p>仲尼曰：​“斋，吾将语若！有心而为之，其易邪？易之者，暤(hào)天不宜。​”</p>
<p>颜回曰：​“回之家贫，唯不饮酒不茹荤者数月矣。如此，则可以为斋乎？​”</p>
<p>曰：​“是祭祀之斋，非心斋也。​”</p>
<p>回曰：​“敢问心斋。​”</p>
<p>仲尼曰：​“若一志，无听之以耳，而听之以心；无听之以心，而听之以气。耳止于听，心止于符。气也者，虚而待物者也。唯道集虚。虚者，心斋也。​”</p>
<p>颜回曰：​“回之未始得使，实有回也；得使之也，未始有回也；可谓虚乎？​”</p>
<p>夫子曰：​“尽矣。吾语若！若能<u>入游其樊，而无感其名</u>，入则鸣，不入则止。无门无毒，一宅而寓于不得已，则几矣。</p>
<p>“绝迹易，无行地难。<u>为人使易以伪，为天使难以伪</u>。闻以有翼飞者矣，未闻以无翼飞者也；闻以有知知者矣，未闻以无知知者也。瞻彼阕者，虚室生白，吉祥止止。夫且不止，是之谓坐驰。夫徇耳目内通，而外于心知，鬼神将来舍，而况人乎！是万物之化也，禹、舜之所纽也，伏戏、几蘧(qú)之所行终，而况散焉者乎！”</p>
<p>    </p>
<p>叶公子高将使于齐，问于仲尼曰：​“王使诸梁也甚重，齐之待使者，盖将甚敬而不急。匹夫犹未可动，而况诸侯乎！吾甚栗之。子常语诸梁也曰：‘<u>凡事若小若大，寡不道以欢成。事若不成，则必有人道之患；事若成，则必有阴阳之患</u>。若成若不成而后无患者，唯有德者能之。’ 吾食也执粗而不臧，爨(cuàn)无欲清之人。今吾朝受命而夕饮冰，我其内热与！吾未至乎事之情，而既有阴阳之患矣；事若不成，必有人道之患。是两也，为人臣者不足以任之。子其有以语我来！”</p>
<p>仲尼曰：​“天下有大戒二：其一，命也；其一，义也。子之爱亲，命也，不可解于心；臣之事君，义也，无适而非君也，无所逃于天地之间。是之谓大戒。是以夫事其亲者，不择地而安之，孝之至也；夫事其君者，不择事而安之，忠之盛也；自事其心者，哀乐不易施乎前，<u>知其不可奈何而安之若命，德之至也</u>。为人臣子者，固有所不得已。行事之情而忘其身，何暇至于悦生而恶死！夫子其行可矣！</p>
<p>“丘请复以所闻：凡交，近则必相靡以信，远则必忠之以言。言必或传之。夫传两喜两怒之言，天下之难者也。夫<u>两喜必多溢美之言，两怒必多溢恶之言</u>。凡溢之类妄，妄则其信之也莫，莫则传言者殃。故法言曰：‘传其常情，无传其溢言，则几乎全。’</p>
<p>“且<u>以巧斗力者，始乎阳，常卒乎阴，太至则多奇巧</u>；以礼饮酒者，始乎治，常卒乎乱，太至则多奇乐。凡事亦然。始乎谅，常卒乎鄙；<u>其作始也简，其将毕也必巨</u>。</p>
<p>“<u>夫言者，风波也；行者，实丧也。夫风波易以动，实丧易以危</u>。故忿设无由，巧言偏辞。兽死不择音，气息茀(bó)然，于是并生心厉。剋核大至，则必有不肖之心应之，而不知其然也。苟为不知其然也，孰知其所终！故法言曰：‘无迁令，无劝成。过度益也。’ 迁令劝成殆事，美成在久，恶成不及改，可不慎与！</p>
<p>“<u>且夫乘物以游心，托不得已以养中，至矣</u>。何作为报也！莫若为致命，此其难者。​”</p>
<p>    </p>
<p>颜阖将傅卫灵公太子，而问于蘧(qú)伯玉曰：​“有人于此，其德天杀。与之为无方，则危吾国；与之为有方，则危吾身。其知适足以知人之过，而不知其所以过。若然者，吾奈之何？​”</p>
<p>蘧伯玉曰：​“善哉问乎！戒之，慎之，正女身也哉！<u>形莫若就，心莫若和</u>。虽然，之二者有患。就不欲入，和不欲出。形就而入，且为颠为灭，为崩为蹶。心和而出，且为声为名，为妖为孽。彼且为婴儿，亦与之为婴儿；彼且为无町(tǐng)畦(qí)，亦与之为无町畦；彼且为无崖，亦与之为无崖。达之，入于无疵。</p>
<p>“汝不知夫螳螂乎？怒其臂以当车辙，不知其不胜任也，是其才之美者也。戒之，慎之！积伐而美者以犯之，几矣。</p>
<p>“汝不知夫养虎者乎？不敢以生物与之，为其杀之之怒也；不敢以全物与之，为其决之之怒也；时其饥饱，达其怒心。虎之与人异类，而媚养己者，顺也；故其杀者，逆也。</p>
<p>“夫爱马者，以筐盛矢，以蜄盛溺。适有蚊虻仆缘，而拊之不时，则缺衔、毁首、碎胸。意有所至而爱有所亡，可不慎邪！”</p>
<p>    </p>
<p>匠石之齐，至于曲辕，见栎社树。其大蔽数千牛，絜(xié)之百围，其高临山十仞而后有枝，其可以为舟者旁十数。观者如市，匠伯不顾，遂行不辍。</p>
<p>弟子厌观之，走及匠石，曰：​“自吾执斧斤以随夫子，未尝见材如此其美也。先生不肯视，行不辍，何邪？​”</p>
<p>曰：​“已矣，勿言之矣！散木也，以为舟则沉，以为棺椁则速腐，以为器则速毁，以为门户则液樠(mán)，以为柱则蠹。是不材之木也，无所可用，故能若是之寿。​”</p>
<p>匠石归，栎社见梦曰：​“女将恶乎比予哉？若将比予于文木邪？<u>夫柤(zhā)梨橘柚，果蓏(luǒ)之属，实熟则剥，剥则辱；大枝折，小枝泄。此以其能，苦其生者也，故不终其天年，而中道夭，自掊击于世俗者也。物莫不若是</u>。且予求无所可用久矣！几死，乃今得之，为予大用。使予也而有用，且得有此大也邪？且也，若与予也皆物也，奈何哉其相物也？而几死之散人，又恶知散木！”</p>
<p>匠石觉而诊其梦。弟子曰：​“趣取无用，则为社何邪？​”</p>
<p>曰：​“密！若无言！彼亦直寄焉，以为不知己者诟厉也。不为社者，且几有翦(jiǎn)乎！且也，彼其所保与众异，而以义喻之，不亦远乎！”</p>
<p>    </p>
<p>南伯子綦游乎商之丘，见大木焉，有异，结驷千乘，将隐芘其所。子綦曰：​“此何木也哉？此必有异材夫！” 仰而视其细枝，则拳曲而不可以为栋梁；俯而视其大根，则轴解而不可以为棺椁；咶(shì)其叶，则口烂而为伤；嗅之，则使人狂酲，三日而不已。</p>
<p>子綦曰：​“此果不材之木也，以至于此其大也。嗟呼神人，以此不材！”</p>
<p>    </p>
<p>宋有荆氏者，宜楸柏桑。其拱把而上者，求狙猴之杙(yì)者斩之；三围四围，求高名之丽者斩之；七围八围，贵人富商之家求椫(shàn)傍者斩之。故<u>未终其天年，而中道之夭于斧斤，此材之患也</u>。故解之以牛之白颡者与豚之亢鼻者，与人有痔病者不可以适河。此皆巫祝以知之矣，所以为不祥也。此乃神人之所以大为祥也。</p>
<p>    </p>
<p>支离疏者，颐隐于脐，肩高于顶，会撮指天，五管在上，两髀(bì)为胁。挫针治，足以糊口；鼓䇲(cè)播精，足以食十人。上征武士，则支离攘臂而游于其间；上有大役，则支离以有常疾不受功；上与病者粟，则受三钟与十束薪。夫支离其形者，犹足以养其身，终其天年，又况支离其德者乎！</p>
<p>    </p>
<p>孔子适楚，楚狂接舆游其门曰：​“凤兮凤兮，何如德之衰也！来世不可待，往世不可追也。天下有道，圣人成焉；天下无道，圣人生焉。方今之时，仅免刑焉。福轻乎羽，莫之知载；祸重乎地，莫之知避。已乎，已乎！临人以德！殆乎，殆乎！画地而趋！迷阳迷阳，无伤吾行！郤(xì)曲郤曲，无伤吾足！”</p>
<p>    </p>
<p>山木，自寇也；膏火，自煎也。桂可食，故伐之；漆可用，故割之。<u>人皆知有用之用，而莫知无用之用也</u>。</p>
<p>    </p>
<hr>
<h3 id="德充符"><a class="header" href="#德充符">德充符</a></h3>
<p>鲁有兀者王骀，从之游者与仲尼相若。常季问于仲尼曰：​“王骀，兀者也，从之游者与夫子中分鲁。立不教，坐不议，虚而往，实而归。固有不言之教，无形而心成者邪？是何人也？​”</p>
<p>仲尼曰：​“夫子，圣人也，丘也直后而未往耳。丘将以为师，而况不若丘者乎！奚假鲁国！丘将引天下而与从之。​”</p>
<p>常季曰：​“彼兀者也，而王先生，其与庸亦远矣。若然者，其用心也独若之何？​”</p>
<p>仲尼曰：​“死生亦大矣，而不得与之变。虽天地覆坠，亦将不与之遗。<u>审乎无假而不与物迁，命物之化而守其宗也</u>。​”</p>
<p>常季曰：​“何谓也？​”</p>
<p>仲尼曰：​“<u>自其异者视之，肝胆楚越也；自其同者视之，万物皆一也</u>。夫若然者，且<u>不知耳目之所宜，而游心乎德之和</u>。<u>物视其所一而不见其所丧，视丧其足犹遗土也</u>。​”</p>
<p>常季曰：​“彼为己，以其知得其心，以其心得其常心，物何为最之哉？​”</p>
<p>仲尼曰：​“<u>人莫鉴于流水而鉴于止水，唯止能止众止</u>。受命于地，唯松柏独也正，在冬夏青青；受命于天，唯尧舜独也正，在万物之首。幸能正生，以正众生。<u>夫保始之征，不惧之实。勇士一人，雄入于九军。将求名而能自要者，而犹若是。而况官天地，府万物，直寓六骸，象耳目，一知之所知，而心未尝死者乎</u>！彼且择日而登假，人则从是也。彼且何肯以物为事乎！”</p>
<p>    </p>
<p>申徒嘉，兀者也，而与郑子产同师于伯昏无人。子产谓申徒嘉曰：​“我先出则子止，子先出则我止。​” 其明日，又与合堂同席而坐。子产谓申徒嘉曰：​“我先出则子止，子先出则我止。今我将出，子可以止乎，其未邪？且子见执政而不违，子齐执政乎？​”</p>
<p>申徒嘉曰：​“先生之门，固有执政焉如此哉？子而说子之执政而后人者也？闻之曰：‘鉴明则尘垢不止，止则不明也。久与贤人处则无过。’ 今子之所取大者，先生也，而犹出言若是，不亦过乎！”</p>
<p>子产曰：​“子既若是矣，犹与尧争善。计子之德，不足以自反邪？​”</p>
<p>申徒嘉曰：​“<u>自状其过以不当亡者众，不状其过以不当存者寡。知不可奈何而安之若命，唯有德者能之</u>。游于羿之彀(gòu)中。中央者，中地也；然而不中者，命也。人以其全足笑吾不全足者多矣，我怫然而怒；而适先生之所，则废然而反。不知先生之洗我以善邪？吾与夫子游十九年矣，而未尝知吾兀者也。今子与我游于形骸之内，而子索我于形骸之外，不亦过乎！”</p>
<p>子产蹴然改容更貌曰：​“子无乃称！”</p>
<p>    </p>
<p>鲁有兀者叔山无趾，踵见仲尼，仲尼曰：​“子不谨，前既犯患若是矣。虽今来，何及矣！”</p>
<p>无趾曰：​“吾唯不知务而轻用吾身，吾是以亡足。今吾来也，犹有尊足者存，吾是以务全之也。夫天无不覆，地无不载，吾以夫子为天地，安知夫子之犹若是也！”</p>
<p>孔子曰：​“丘则陋矣。夫子胡不入乎，请讲以所闻！” 无趾出。</p>
<p>孔子曰：​“弟子勉之！夫无趾，兀者也，犹务学以复补前行之恶，而况全德之人乎！”</p>
<p>无趾语老聃曰：​“孔丘之于至人，其未邪？彼何宾宾以学子为？<u>彼且蕲(qí)以諔(chù)诡幻怪之名闻，不知至人之以是为己桎梏邪</u>？​”</p>
<p>老聃曰：​“胡不直使彼<u>以死生为一条，以可不可为一贯者</u>，解其桎梏，其可乎？​”</p>
<p>无趾曰：​“天刑之，安可解！”</p>
<p>    </p>
<p>鲁哀公问于仲尼曰：​“卫有恶人焉，曰哀骀它。丈夫与之处者，思而不能去也。妇人见之，请于父母曰：‘与为人妻，宁为夫子妾’者，十数而未止也。未尝有闻其唱者也，常和人而矣。无君人之位以济乎人之死，无聚禄以望人之腹。又以恶骇天下，和而不唱，知不出乎四域，且而雌雄合乎前，是必有异乎人者也。寡人召而观之，果以恶骇天下。与寡人处，不至以月数，而寡人有意乎其为人也；不至乎期年，而寡人信之。国无宰，寡人传国焉。闷然而后应，氾然而若辞，寡人丑乎，卒授之国。无几何也，去寡人而行。寡人恤焉若有亡也，若无与乐是国也。是何人者也？​”</p>
<p>仲尼曰：​“丘也尝使于楚矣，适见㹠(tún)子食于其死母者，少焉眴(shùn)若，皆弃之而走。不见己焉尔，不得类焉尔。<u>所爱其母者，非爱其形也，爱使其形者也</u>。战而死者，其人之葬也不以翣(shà)资；刖(yuè)者之屦(jù)，无为爱之。皆无其本矣。为天子之诸御，不爪翦，不穿耳；取妻者止于外，不得复使。形全犹足以为尔，而况全德之人乎！今哀骀它未言而信，无功而亲，使人授己国，唯恐其不受也，是必才全而德不形者也。​”</p>
<p>哀公曰：​“何谓才全？​”</p>
<p>仲尼曰：​“死生、存亡、穷达、贫富、贤与不肖，毁誉、饥渴、寒暑，是事之变，命之行也。日夜相代乎前，而知不能规乎其始者也。故不足以滑和，不可入于灵府。使之和豫通而不失于兑，使日夜无隙而与物为春，是接而生时于心者也。是之谓才全。​”</p>
<p>“何谓德不形？​”</p>
<p>曰：​“平者，水停之盛也。其可以为法也，内保之而外不荡也。德者，成和之修也。德不形者，物不能离也。​”</p>
<p>哀公异日以告闵子曰：​“始也吾以南面而君天下，执民之纪而忧其死，吾自以为至通矣。今吾闻至人之言，恐吾无其实，轻用吾身而亡其国。吾与孔丘，非君臣也，德友而已矣。​”</p>
<p>    </p>
<p>闉(yín)跂(qí)支离无脤(shèn)说卫灵公，灵公说之，而视全人，其脰(dòu)肩肩。瓮㼜(àng)大瘿(yǐng)说齐桓公，桓公说之，而视全人，其脰肩肩。故<u>德有所长而形有所忘</u>。人不忘其所忘，而忘其所不忘，此谓诚忘。</p>
<p>故圣人有所游，而知为孽，约为胶，德为接，工为商。圣人不谋，恶用知？不斫(zhuó)，恶用胶？无丧，恶用德？不货，恶用商？四者，天鬻(yù)也。天鬻者，天食也。既受食于天，又恶用人！</p>
<p><u>有人之形，无人之情。有人之形，故群于人；无人之情，故是非不得于身</u>。眇乎小哉，所以属于人也！謷(áo)乎大哉，独成其天！</p>
<p>    </p>
<p>惠子谓庄子曰：​“人故无情乎？​”</p>
<p>庄子曰：​“然。​”</p>
<p>惠子曰：​“人而无情，何以谓之人？​”</p>
<p>庄子曰：​“道与之貌，天与之形，恶得不谓之人？​”</p>
<p>惠子曰：​“既谓之人，恶得无情？​”</p>
<p>庄子曰：​“是非，吾所谓情也。吾所谓无情者，言<u>人之不以好恶内伤其身</u>，常因自然而不益生也。​”</p>
<p>惠子曰：​“不益生，何以有其身？​”</p>
<p>庄子曰：​“道与之貌，天与之形，无以好恶内伤其身。今子外乎子之神，劳乎子之精，倚树而吟，据槁梧而瞑。天选子之形，子以坚白鸣！”</p>
<p>    </p>
<hr>
<h3 id="大宗师"><a class="header" href="#大宗师">大宗师</a></h3>
<p>知天之所为，知人之所为者，至矣。知天之所为者，天而生也；知人之所为者，以其知之所知，以养其知之所不知。</p>
<p>终其天年，而不中道夭者，是知之盛也。虽然，有患。夫知有所待而后当，其所待者特未定也。庸讵知吾所谓天之非人乎？所谓人之非天乎？且有真人而后有真知。</p>
<p>    </p>
<p>何谓真人？古之真人，不逆寡，不雄成，不谟士。若然者，<u>过而弗悔，当而不自得</u>也。若然者，登高不栗，入水不濡，入火不热。是知之能登假于道者也若此。</p>
<p>古之真人，<u>其寝不梦，其觉无忧，其食不甘，其息深深</u>。真人之息以踵，众人之息以喉。屈服者，其嗌(ài)言若哇。<u>其耆欲深者，其天机浅</u>。</p>
<p>古之真人，<u>不知说生，不知恶死；其出不䜣(xīn)，其入不距；翛(xiāo)然而往，翛然而来，而已矣</u>。不忘其所始，不求其所终；受而喜之，忘而复之。是之谓不以心捐道，不以人助天。是之谓真人。</p>
<p>若然者，其心忘，其容寂，其颡(sǎng)頯(kuí)；凄然似秋，暖然似春，喜怒通四时，与物有宜而莫知其极。</p>
<p>故圣人之用兵也，亡国而不失人心；利泽施乎万世，不为爱人。故乐通物，非圣人也；有亲，非仁也；天时，非贤也；利害不通，非君子也；行名失己，非士也；亡身不真，非役人也。若狐不偕、务光、伯夷、叔齐、箕子、胥馀、纪他、申徒狄，是役人之役，适人之适，而不自适其适者也。</p>
<p>古之真人，其状义而不朋，若不足而不承；<u>与乎其觚(gū)而不坚也</u>，张乎其虚而不华也；邴邴(bǐng)乎其似喜乎，崔崔乎其不得已乎；滀(chù)乎进我色也，与乎止我德也；广乎其似世乎，謷(áo)乎其未可制也；连乎其似好闭也，悗(mèn)乎忘其言也。</p>
<p>以刑为体，以礼为翼，以知为时，以德为循。以刑为体者，绰乎其杀也；以礼为翼者，所以行于世也；以知为时者，不得已于事也；以德为循者，言其与有足者至于丘也，而人真以为勤行者也。</p>
<p>故其好之也一，其弗好之也一。其一也一，其不一也一。其一与天为徒，其不一与人为徒。天与人不相胜也，是之谓真人。</p>
<p>    </p>
<p>死生，命也，其有夜旦之常，天也。人之有所不得与，皆物之情也。彼特以天为父，而身犹爱之，而况其卓乎！人特以有君为愈乎己，而身犹死之，而况其真乎！</p>
<p>泉涸，鱼相与处于陆，<u>相呴(xū)以湿，相濡以沫，不如相忘于江湖</u>。<u>与其誉尧而非桀也，不如两忘而化其道</u>。</p>
<p><u>夫大块载我以形，劳我以生，佚我以老，息我以死。故善吾生者，乃所以善吾死也</u>。</p>
<p>夫藏舟于壑，藏山于泽，谓之固矣。然而夜半有力者负之而走，昧者不知也。藏小大有宜，犹有所遁。若夫藏天下于天下而不得所遁，是恒物之大情也。特犯人之形而犹喜之。若人之形者，万化而未始有极也，其为乐可胜计邪！故圣人将游于物之所不得遁而皆存。善夭善老，善始善终，人犹效之，又况万物之所系，而一化之所待乎！</p>
<p>    </p>
<p>夫道，有情有信，无为无形；可传而不可受，可得而不可见；<u>自本自根</u>，未有天地，自古以固存；神鬼神帝，生天生地；在太极之上而不为高，在六极之下而不为深，先天地生而不为久，长于上古而不为老。</p>
<p>狶(xī)韦氏得之，以挈天地；伏戏氏得之，以袭气母；维斗得之，终古不忒(tè)；日月得之，终古不息；堪坏得之，以袭昆仑；冯夷得之，以游大川；肩吾得之，以处大山；黄帝得之，以登云天；颛(zhuān)顼(xū)得之，以处玄宫；禺强得之，立乎北极；西王母得之，坐乎少广，莫知其始，莫知其终；彭祖得之，上及有虞，下及五伯；傅说得之，以相武丁，奄有天下，乘东维，骑箕尾，而比于列星。</p>
<p>    </p>
<p>南伯子葵问乎女偊曰：​“子之年长矣，而色若孺子，何也？​”</p>
<p>曰：​“吾闻道矣。​”</p>
<p>南伯子葵曰：​“道可得学邪？​”</p>
<p>曰：​“恶！恶可！子非其人也。夫卜梁倚有圣人之才，而无圣人之道，我有圣人之道，而无圣人之才。吾欲以教之，庶几其果为圣人乎！不然，以圣人之道告圣人之才，亦易矣。<u>吾犹守而告之，三日而后能外天下；已外天下矣，吾又守之，七日而后能外物；已外物矣，吾又守之，九日而后能外生；已外生矣，而后能朝彻。朝彻，而后能见独；见独，而后能无古今；无古今，而后能入于不死不生</u>。杀生者不死，生生者不生。其为物，无不将也，无不迎也；无不毁也，无不成也。其名为撄宁。撄宁也者，撄而后成者也。​”</p>
<p>南伯子葵曰：​“子独恶乎闻之？​”</p>
<p>曰：​“闻诸副墨之子，副墨之子闻诸洛诵之孙，洛诵之孙闻之瞻明，瞻明闻之聂许，聂许闻之需役，需役闻之於讴，於讴闻之玄冥，玄冥闻之参寥，参寥闻之疑始。​”</p>
<p>    </p>
<p>子祀、子舆、子梨、子来四人相与语曰：​“孰能以无为首，以生为脊，以死为尻(kāo)，孰知死生存亡之一体者，吾与之友矣。​” 四人相视而笑，莫逆于心，遂相与为友。</p>
<p>俄而子舆有病，子祀往问之。曰：​“伟哉！夫造物者，将以予为此拘拘也！” 曲偻发背，上有五管，颐隐于齐，肩高于顶，句赘指天。阴阳之气有沴(lì)，其心闲而无事。跰(pián)跣(xiǎn)而鉴于井，曰：​“嗟呼！夫造物者又将以予为此拘拘也！”</p>
<p>子祀曰：​“女恶之乎？​”</p>
<p>曰：​“亡，予何恶！浸假而<u>化予之左臂以为鸡，予因以求时夜</u>；浸假而化予之右臂以为弹，予因以求鸮炙；浸假而化予之尻以为轮，以神为马，予因以乘之，岂更驾哉！且夫<u>得者，时也；失者，顺也。安时而处顺，哀乐不能入也</u>。此古之所谓县(xuán)解也。而不能自解者，物有结之。且夫物不胜天久矣，吾又何恶焉！”</p>
<p>俄而子来有病，喘喘然将死，其妻子环而泣之。子梨往问之，曰：​“叱！避！无怛(dá)化！” 倚其户与之语曰：​“伟哉造化！又将奚以汝为，将奚以汝适？以汝为鼠肝乎？以汝为虫臂乎？​”</p>
<p>子来曰：​“<u>父母于子，东西南北，唯命之从。阴阳于人，不翅于父母。彼近吾死而我不听，我则悍矣</u>，彼何罪焉！<u>夫大块载我以形，劳我以生，佚我以老，息我以死。故善吾生者，乃所以善吾死也</u>。</p>
<p>今之大冶铸金，金踊跃曰：‘我且必为镆铘！’大冶必以为不祥之金。今一犯人之形，而曰：‘人耳！人耳！’ 夫造化者必以为不祥之人。<u>今一以天地为大炉，以造化为大冶，恶乎往而不可哉</u>！” 成然寐，蘧然觉。</p>
<p>    </p>
<p>子桑户、孟子反、子琴张三人相与友，曰：​“孰能相与于无相与，相为于无相为？孰能登天游雾，挠挑无极；相忘以生，无所终穷？​” 三人相视而笑，莫逆于心，遂相与为友。</p>
<p>莫然有间，而子桑户死，未葬。孔子闻之，使子贡往侍事焉。</p>
<p>或编曲，或鼓琴，相和而歌曰：​“嗟来桑户乎！嗟来桑户乎！而已反其真，而我犹为人猗！”</p>
<p>子贡趋而进曰：​“敢问临尸而歌，礼乎？​”</p>
<p>二人相视而笑曰：​“是恶知礼意！”</p>
<p>子贡反，以告孔子，曰：​“彼何人者邪？修行无有，而外其形骸，临尸而歌，颜色不变，无以命之。彼何人者邪？​”</p>
<p>孔子曰：​“彼，游方之外者也；而丘，游方之内者也。外内不相及，而丘使女往吊之，丘则陋矣。彼方且与造物者为人，而游乎天地之一气。彼以生为附赘县(xuán)疣(yóu)，以死为决疣溃痈(yōng)。夫若然者，又恶知死生先后之所在！假于异物，托于同体；忘其肝胆，遗其耳目；反覆终始，不知端倪；<u>芒然彷徨乎尘垢之外，逍遥乎无为之业</u>。彼又恶能愦愦(kuì)然为世俗之礼，以观众人之耳目哉！”</p>
<p>子贡曰：​“然则夫子何方之依？​”</p>
<p>孔子曰：​“丘，天之戮民也。虽然，吾与汝共之。​”</p>
<p>子贡曰：​“敢问其方。​”</p>
<p>孔子曰：​“鱼相造乎水，人相造乎道。相造乎水者，穿池而养给；<u>相造乎道者，无事而生定</u>。故曰：‘鱼相忘乎江湖，人相忘乎道术。’”</p>
<p>子贡曰：​“敢问畸(jī)人。​”</p>
<p>曰：​“畸人者，畸于人而侔于天。故曰：‘天之小人，人之君子；人之君子，天之小人也。’”</p>
<p>    </p>
<p>颜回问仲尼曰：​“孟孙才，其母死，哭泣无涕，中心不戚，居丧不哀。无是三者，以善处丧盖鲁国。固有无其实而得其名者乎？回壹怪之。​”</p>
<p>仲尼曰：​“夫孟孙氏尽之矣，进于知矣，唯简之而不得，夫已有所简矣。孟孙氏不知所以生，不知所以死；不知就先，不知就后；<u>若化为物，以待其所不知之化已乎</u>！且方将化，恶知不化哉？方将不化，恶知已化哉？吾特与汝，其梦未始觉者邪！且彼有骇形而无损心，有旦宅而无情死。孟孙氏特觉，人哭亦哭，是自其所以乃。且也相与‘吾之’耳矣，庸讵知吾所谓‘吾之’非吾乎？且<u>汝梦为鸟而厉乎天，梦为鱼而没于渊。不识今之言者，其觉者乎，其梦者乎</u>？造适不及笑，献笑不及排，安排而去化，乃入于寥天一。​”</p>
<p>    </p>
<p>意而子见许由。许由曰：​“尧何以资汝？​”</p>
<p>意而子曰：​“尧谓我：‘汝必躬服仁义而明言是非。’”</p>
<p>许由曰：​“而奚来为轵(zhǐ)？夫尧既已黥(qíng)汝以仁义，而劓(yì)汝以是非矣，汝将何以游夫遥荡恣睢(huī)转徙之涂乎？​”</p>
<p>意而子曰：​“虽然，吾愿游于其藩。​”</p>
<p>许由曰：​“不然。夫盲者无以与乎眉目颜色之好，瞽者无以与乎青黄黼(fǔ)黻(fú)之观。​”</p>
<p>意而子曰：​“夫无庄之失其美，据梁之失其力，黄帝之亡其知，皆在炉捶之间耳。庸讵知夫造物者之不息我黥而补我劓，使我乘成以随先生邪？​”</p>
<p>许由曰：​“噫！未可知也。我为汝言其大略。吾师乎！吾师乎！䪢(jī)万物而不为义，泽及万世而不为仁，长于上古而不为老，覆载天地、刻雕众形而不为巧。此所游已。​”</p>
<p>    </p>
<p>颜回曰：​“回益矣。​”</p>
<p>仲尼曰：​“何谓也？​”</p>
<p>曰：​“回忘仁义矣。​”</p>
<p>曰：​“可矣，犹未也。​”</p>
<p>他日复见，曰：​“回益矣。​”</p>
<p>曰：​“何谓也？​”</p>
<p>曰：​“回忘礼乐矣。​”</p>
<p>曰：​“可矣，犹未也。​”</p>
<p>他日复见，曰：​“回益矣。​”</p>
<p>曰：​“何谓也？​”</p>
<p>曰：​“回坐忘矣。​”</p>
<p>仲尼蹴然曰：​“何谓坐忘？​”</p>
<p>颜回曰：​“<u>堕肢体，黜聪明，离形去知，同于大通</u>，此谓坐忘。​”</p>
<p>仲尼曰：​“同则无好也，化则无常也。而果其贤乎！丘也请从而后也。​”</p>
<p>    </p>
<p>子舆与子桑友。而霖雨十日，子舆曰：​“子桑殆病矣！” 裹饭而往食之。</p>
<p>至子桑之门，则若歌若哭，鼓琴曰：​“父邪！母邪！天乎！人乎！” 有不任其声而趋举其诗焉。</p>
<p>子舆入，曰：​“子之歌诗，何故若是？​”</p>
<p>曰：​“吾思夫使我至此极者而弗得也。父母岂欲吾贫哉？天无私覆，地无私载，天地岂私贫我哉？求其为之者而不得也。然而至此极者，命也夫！”</p>
<p>    </p>
<hr>
<h3 id="应帝王"><a class="header" href="#应帝王">应帝王</a></h3>
<p>啮缺问于王倪，四问而四不知。啮缺因跃而大喜，行以告蒲衣子。</p>
<p>蒲衣子曰：​“而乃今知之乎？有虞氏不及泰氏。有虞氏，其犹藏仁以要人；亦得人矣，而未始出于非人。泰氏，其卧徐徐，其觉于于。一以己为马，一以己为牛。其知情信，其德甚真，而未始入于非人。​”</p>
<p>    </p>
<p>肩吾见狂接舆，狂接舆曰：​“日中始何以语女？​”</p>
<p>肩吾曰：​“告我，君人者以己出经式义度，人孰敢不听而化诸！”</p>
<p>狂接舆曰：​“是欺德也。其于治天下也，犹涉海凿河，而使蚊负山也。夫圣人之治也，治外乎？正而后行，确乎能其事者而已矣。且鸟高飞以避矰(zēng)弋(yì)之害，鼷鼠深穴乎神丘之下以避熏凿之患，而曾二虫之无如？​”</p>
<p>    </p>
<p>天根游于殷阳，至蓼(liǎo)水之上，适遭无名人，而问焉，曰：​“请问为天下。​”</p>
<p>无名人曰：​“去！汝鄙人也，何问之不豫也！予方将与造物者为人，厌，则又乘夫莽眇之鸟，以出六极之外，而游无何有之乡，以处圹(kuàng)埌(làng)之野。汝又何帠(yì)以治天下感予之心为？​”</p>
<p>又复问。无名人曰：​“汝游心于淡，合气于漠，顺物自然而无容私焉，而天下治矣。​”</p>
<p>    </p>
<p>阳子居见老聃，曰：​“有人于此，向疾强梁，物彻疏明，学道不倦。如是者，可比明王乎？​”</p>
<p>老聃曰：​“是于圣人也，胥易技系，劳形怵心者也。且也虎豹之文来田，猨狙之便、执斄(lí)之狗来藉。如是者，可比明王乎？​”</p>
<p>阳子居蹴然曰：​“敢问明王之治？​”</p>
<p>老聃曰：​“明王之治，<u>功盖天下而似不自己，化贷万物而民弗恃</u>；有莫举名，使物自喜；立乎不测，而游于无有者也。​”</p>
<p>    </p>
<p>郑有神巫曰季咸，知人之死生存亡、祸福寿夭，期以岁月旬日，若神。郑人见之，皆弃而走。列子见之而心醉。归，以告壶子，曰：​“始吾以夫子之道为至矣，则又有至焉者矣。​”</p>
<p>壶子曰：​“吾与汝既其文，未既其实，而固得道与？众雌而无雄，而又奚卵焉！而以道与世亢，必信，夫故使人得而相汝。尝试与来，以予示之。​”</p>
<p>明日，列子与之见壶子。出而谓列子曰：​“嘻！子之先生死矣！弗活矣！不以旬数矣！吾见怪焉，见湿灰焉。​”</p>
<p>列子入，泣涕沾襟以告壶子。壶子曰：​“乡吾示之以地文，萌乎不震不止。是殆见吾杜德机也。尝又与来。​”</p>
<p>明日，又与之见壶子。出而谓列子曰：​“幸矣，子之先生遇我也！有瘳(chōu)矣，全然有生矣！吾见其杜权矣。​”</p>
<p>列子入，以告壶子。壶子曰：​“乡吾示之以天壤，名实不入，而机发于踵。是殆见吾善者机也。尝又与来。​”</p>
<p>明日，又与之见壶子。出而谓列子曰：​“子之先生不齐，吾无得而相焉。试齐，且复相之。​”</p>
<p>列子入，以告壶子。壶子曰：​“乡吾示之以太冲莫胜。是殆见吾衡气机也。鲵(ní)桓之审为渊，止水之审为渊，流水之审为渊。渊有九名，此处三焉。尝又与来。​”</p>
<p>明日，又与之见壶子。立未定，自失而走。壶子曰：​“追之！”</p>
<p>列子追之不及。反，以报壶子曰：​“已灭矣，已失矣，吾弗及已。​”</p>
<p>壶子曰：​“乡吾示之以未始出吾宗。吾与之虚而委蛇，不知其谁何，因以为弟靡，因以为波流，故逃也。​”</p>
<p>然后列子自以为未始学而归，三年不出。<u>为其妻爨(cuàn)，食豕如食人。于事无与亲，雕琢复朴，块然独以其形立。纷而封哉，一以是终</u>。</p>
<p>    </p>
<p><u>无为名尸，无为谋府，无为事任，无为知主</u>。体尽无穷，而游无朕；尽其所受乎天，而无见得，亦虚而已。<u>至人之用心若镜，不将不迎，应而不藏，故能胜物而不伤</u>。</p>
<p>    </p>
<p>南海之帝为儵，北海之帝为忽，中央之帝为浑沌。儵与忽时相与遇于浑沌之地，浑沌待之甚善。儵与忽谋报浑沌之德，曰：​“人皆有七窍以视听食息，此独无有，尝试凿之。​”</p>
<p>日凿一窍，七日而浑沌死。</p>
<p>    </p>
<hr>
<h2 id="外篇"><a class="header" href="#外篇">外篇</a></h2>
<h3 id="骈拇"><a class="header" href="#骈拇">骈拇</a></h3>
<p><u>骈拇枝指，出乎性哉，而侈于德</u>。附赘悬疣，出乎形哉，而侈于性。多方乎仁义而用之者，列于五藏哉，而非道德之正也。是故骈于足者，连无用之肉也；枝于手者，树无用之指也；骈枝于五藏之情者，淫僻于仁义之行，而多方于聪明之用也。</p>
<p>是故骈于明者，乱五色，淫文章，青黄黼黻之煌煌非乎？而离朱是已。多于聪者，乱五声，淫六律，金、石、丝、竹、黄钟大吕之声非乎？而师旷是已。枝于仁者，擢(zhuó)德塞性以收名声，使天下簧鼓以奉不及之法非乎？而曾、史是已。骈于辩者，累瓦、结绳、窜句、棰辞，游心于坚白同异之间，而敝跬誉无用之言非乎？而杨、墨是已。故此皆多骈旁枝之道，非天下之至正也。</p>
<p><u>彼至正者，不失其性命之情</u>。故合者不为骈，而枝者不为跂；长者不为有馀，短者不为不足。是<u>故凫胫虽短，续之则忧；鹤胫虽长，断之则悲</u>。故性长非所断，性短非所续，无所去忧也。<u>意仁义其非人情乎</u>！彼仁人何其多忧也？</p>
<p>且夫骈于拇者，决之则泣；枝于手者，龁(hé)之则啼。二者，或有余于数，或不足于数，其于忧一也。今世之仁人，蒿目而忧世之患；不仁之人，决性命之情而饕贵富。故意仁义其非人情乎？自三代以下者，天下何其嚣嚣也？</p>
<p>且夫待钩绳规矩而正者，是削其性者也；待绳约胶漆而固者，是侵其德者也；屈折礼乐，呴(xū)俞仁义，以慰天下之心者，此失其常然也。天下有常然。常然者，曲者不以钩，直者不以绳，圆者不以规，方者不以矩，附离不以胶漆，约束不以纆(mò)索。故天下诱然皆生而不知其所以生，同焉皆得而不知其所以得。故古今不二，不可亏也。则仁义又奚连连如胶漆纆索而游乎道德之间为哉！使天下惑也！</p>
<p>夫<u>小惑易方，大惑易性</u>。何以知其然邪？<u>自有虞氏招仁义以挠天下也，天下莫不奔命于仁义</u>，是非以仁义易其性与？故尝试论之，<u>自三代以下者，天下莫不以物易其性矣。小人则以身殉利，士则以身殉名，大夫则以身殉家，圣人则以身殉天下</u>。故此数子者，事业不同，名声异号，其于伤性以身为殉，一也。臧与谷，二人相与牧羊而俱亡其羊。问臧奚事，则挟䇲读书；问谷奚事，则博塞以游。二人者，事业不同，其于亡羊均也。<u>伯夷死名于首阳之下，盗跖死利于东陵之上。二人者，所死不同，其于残生伤性均也，奚必伯夷之是而盗跖之非乎</u>！天下尽殉也，彼其所殉仁义也，则俗谓之君子；其所殉货财也，则俗谓之小人。其殉一也，则有君子焉？有小人焉？若其残生损性，则盗跖亦伯夷已，又恶取君子小人于其间哉！</p>
<p>且夫属其性乎仁义者，虽通如曾、史，非吾所谓臧也；属其性于五味，虽通如俞儿，非吾所谓臧也；属其性乎五声，虽通如师旷，非吾所谓聪也；属其性乎五色，虽通如离朱，非吾所谓明也。吾所谓臧者，非仁义之谓也，臧于其德而已矣；吾所谓臧者，非所谓仁义之谓也，任其性命之情而已矣；吾所谓聪者，非谓其闻彼也，自闻而已矣；吾所谓明者，非谓其见彼也，自见而已矣。夫不自见而见彼，不自得而得彼者，是得人之得而不自得其得者也，适人之适而不自适其适者也。夫适人之适而不自适其适，虽盗跖与伯夷，是同为淫僻也。余愧乎道德，是以上不敢为仁义之操，而下不敢为淫僻之行也。</p>
<p>    </p>
<hr>
<h3 id="马蹄"><a class="header" href="#马蹄">马蹄</a></h3>
<p><u>马，蹄可以践霜雪，毛可以御风寒，龁草饮水，翘足而陆，此马之真性也</u>。虽有义台路寝，无所用之。及至伯乐，曰：​“我善治马。​” 烧之，剔之，刻之，雒(luò)之，连之以羁馽(zhí)，编之以皁栈，马之死者十二三矣；饥之，渴之，驰之，骤之，整之，齐之，前有橛饰之患，而后有鞭䇲之威，而马之死者已过半矣。陶者曰：​“我善治埴，圆者中规，方者中矩。​” 匠人曰：​“我善治木，曲者中钩，直者应绳。​” 夫<u>埴木之性，岂欲中规矩钩绳哉</u>？然且世世称之曰“伯乐善治马，而陶匠善治埴木”​，此亦治天下者之过也。</p>
<p>    </p>
<p>吾意善治天下者不然。彼民有常性，织而衣，耕而食，是谓同德；一而不党，命曰天放。</p>
<p>故至德之世，其行填填，其视颠颠。当是时也，山无蹊隧，泽无舟梁；万物群生，连属其乡；禽兽成群，草木遂长。是故禽兽可系羁而游，鸟鹊之巢可攀援而窥。</p>
<p>夫至德之世，同与禽兽居，族与万物并，恶乎知君子小人哉！<u>同乎无知，其德不离；同乎无欲，是谓素朴</u>。<u>素朴而民性得矣</u>。</p>
<p>及至圣人，蹩躠(xuè)为仁，踶(dì)跂(qí)为义，而天下始疑矣；澶(dàn)漫为乐，摘僻为礼，而天下始分矣。故纯朴不残，孰为牺尊！白玉不毁，孰为珪璋！道德不废，安取仁义！性情不离，安用礼乐！五色不乱，孰为文采！五声不乱，孰应六律！夫残朴以为器，工匠之罪也；毁道德以为仁义，圣人之过也。</p>
<p>    </p>
<p>夫马，陆居则食草饮水，喜则交颈相靡，怒则分背相踶。马知已此矣。夫加之以衡扼，齐之以月题，而马知介倪、闉(yīn)扼、鸷(zhì)曼、诡衔、窃辔(pèi)。故马之知而态至盗者，伯乐之罪也。</p>
<p>    </p>
<p>夫赫胥氏之时，民居不知所为，行不知所之，含哺而熙，鼓腹而游，民能以此矣。</p>
<p>及至圣人，屈折礼乐以匡天下之形，县(xuán)跂仁义以慰天下之心，而民乃始踶跂好知，争归于利，不可止也。此亦圣人之过也。</p>
<p>    </p>
<hr>
<h3 id="胠箧"><a class="header" href="#胠箧">胠箧</a></h3>
<p>将为胠(qū)箧(qiè)探囊发匮(guì)之盗而为守备，则必摄缄縢(téng)、固扃(jiōng)鐍(jué)，此世俗之所谓知也。然而巨盗至，则负匮揭箧担囊而趋，唯恐缄縢扃鐍之不固也。然则乡之所谓知者，不乃为大盗积者也？</p>
<p>故尝试论之：<u>世俗之所谓知者，有不为大盗积者乎？所谓圣者，有不为大盗守者乎</u>？何以知其然邪？昔者齐国邻邑相望，鸡狗之音相闻，罔罟(gǔ)之所布，耒(lěi)耨(nòu)之所刺，方二千余里。阖四竟之内，所以立宗庙社稷，治邑屋州闾乡曲者，曷尝不法圣人哉！然而<u>田成子一旦杀齐君而盗其国。所盗者岂独其国邪？并与其圣知之法而盗之</u>。故田成子有乎盗贼之名，而身处尧舜之安，小国不敢非，大国不敢诛，专有齐国。则是不乃窃齐国，并与其圣知之法以守其盗贼之身乎？</p>
<p>尝试论之：世俗之所谓至知者，有不为大盗积者乎？所谓至圣者，有不为大盗守者乎？何以知其然邪？昔者龙逢斩，比干剖，苌弘胣(chǐ)，子胥靡，故四子之贤而身不免乎戮。故跖之徒问于跖曰：​“<u>盗亦有道乎</u>？​” 跖曰：​“何适而无有道邪？<u>夫妄意室中之藏，圣也；入先，勇也；出后，义也；知可否，知也；分均，仁也。五者不备而能成大盗者，天下未之有也</u>。​” 由是观之，善人不得圣人之道不立，跖不得圣人之道不行；天下之善人少而不善人多，则圣人之利天下也少而害天下也多。</p>
<p>故曰：唇竭则齿寒，鲁酒薄而邯郸围，<u>圣人生而大盗起</u>。掊击圣人，纵舍盗贼，而天下始治矣。夫谷虚而川竭，丘夷而渊实。圣人已死，则大盗不起，天下平而无故矣。</p>
<p><u>圣人不死，大盗不止</u>。虽重圣人而治天下，则是重利盗跖也。为之斗斛(hú)以量之，则并与斗斛而窃之；为之权衡以称之，则并与权衡而窃之；为之符玺以信之，则并与符玺而窃之；为之仁义以矫之，则并与仁义而窃之。何以知其然邪？彼<u>窃钩者诛，窃国者为诸侯</u>，诸侯之门而仁义存焉，则是，非窃仁义、圣知邪？故逐于大盗，揭诸侯，窃仁义并斗斛权衡符玺之利者，虽有轩冕之赏弗能劝，斧钺之威弗能禁。此重利盗跖而使不可禁者，是乃圣人之过也。</p>
<p>故曰：“鱼不可脱于渊，国之利器不可以示人。” 彼圣人者，天下之利器也，非所以明天下也。故绝圣弃知，大盗乃止；擿(zhì)玉毁珠，小盗不起；焚符破玺，而民朴鄙；掊斗折衡，而民不争；殚(dān)残天下之圣法，而民始可与论议。擢乱六律，铄(shuò)绝竽瑟，塞师旷之耳，而天下始人含其聪矣；灭文章，散五采，胶离朱之目，而天下始人含其明矣。毁绝钩绳而弃规矩，攦(lì)工倕(chuí)之指，而天下始人有其巧矣。削曾、史之行，钳杨、墨之口，攘弃仁义，而天下之德始玄同矣。彼人含其明，则天下不铄矣；人含其聪，则天下不累矣；人含其知，则天下不惑矣；人含其德，则天下不僻矣。彼曾、史、杨、墨、师旷、工倕、离朱，皆外立其德，而以爚(yuè)乱天下者也，法之所无用也。</p>
<p>    </p>
<p>子独不知至德之世乎？昔者容成氏、大庭氏、伯皇氏、中央氏、栗陆氏、骊畜氏、轩辕氏、赫胥氏、尊卢氏、祝融氏、伏牺氏、神农氏，当是时也，民结绳而用之，甘其食，美其服，乐其俗，安其居，邻国相望，鸡狗之音相闻，民至老死而不相往来。若此之时，则至治已。</p>
<p>今遂至使民延颈举踵曰，​“某所有贤者”​，赢粮而趣之，则内弃其亲而外去其主之事，足迹接乎诸侯之境，车轨结乎千里之外。则是上好知之过也。</p>
<p><u>上诚好知而无道，则天下大乱矣</u>。何以知其然邪？夫弓弩毕弋机辟之知多，则鸟乱于上矣；钩饵罔罟罾(zēng)笱(gǒu)之知多，则鱼乱于水矣；削格罗落罝(jū)罘(fú)之知多，则兽乱于泽矣；知诈渐毒、颉(xié)滑坚白、解垢同异之变多，则俗惑于辩矣。故天下每每大乱，罪在于好知。</p>
<p>故天下皆知求其所不知，而莫知求其所已知者；皆知非其所不善，而莫知非其所已善者，是以大乱。故上悖日月之明，下烁山川之精，中堕(huī)四时之施；惴耎(ruǎn)之虫，肖翘之物，莫不失其性。甚矣，夫好知之乱天下也！自三代以下者是已，舍夫种种之民，而悦夫役役之佞，释夫恬淡无为，而悦夫啍啍之意，啍啍已乱天下矣。</p>
<p>    </p>
<hr>
<h3 id="在宥"><a class="header" href="#在宥">在宥</a></h3>
<p><u>闻在宥天下，不闻治天下也</u>。在之也者，恐天下之淫其性也；宥之也者，恐天下之迁其德也。天下不淫其性，不迁其德，有治天下者哉？</p>
<p>昔尧之治天下也，使天下欣欣焉，人乐其性，是不恬也；桀之治天下也，使天下瘁瘁焉，人苦其性，是不愉也。夫不恬不愉，非德也。非德也而可长久者，天下无之。</p>
<p><u>人大喜邪，毗(pí)于阳；大怒邪，毗于阴。阴阳并毗，四时不至，寒暑之和不成，其反伤人之形乎</u>！使人喜怒失位，居处无常，思虑不自得，中道不成章。于是乎天下始乔诘卓鸷，而后有盗跖、曾、史之行。故<u>举天下以赏其善者不足，举天下以罚其恶者不给，故天下之大，不足以赏罚</u>。<u>自三代以下者，匈匈焉终以赏罚为事，彼何暇安其性命之情哉</u>！</p>
<p>    </p>
<p>而且说(yuè)明邪，是淫于色也；说聪邪，是淫于声也；说仁邪，是乱于德也；说义邪，是悖于理也；说礼邪，是相于技也；说乐邪，是相于淫也；说圣邪，是相于艺也；说知邪，是相于疵也。天下将安其性命之情，之八者，存可也，亡可也；天下将不安其性命之情，之八者，乃始脔(luán)卷獊(cāng)囊而乱天下也。而天下乃始尊之惜之，甚矣天下之惑也！岂直过也而去之邪！乃齐戒以言之，跪坐以进之，鼓歌以儛之，吾若是何哉！</p>
<p><u>故君子不得已而临莅天下，莫若无为。无为也而后安其性命之情</u>。故曰：​“贵以身为天下，则可以托天下；爱以身为天下，则可以寄天下。​” 故君子苟能无解其五藏，无擢其聪明；尸居而龙见，渊默而雷声，神动而天随，从容无为而万物炊累焉。吾又何暇治天下哉！</p>
<p>    </p>
<p>崔瞿问于老聃曰：​“不治天下，安藏人心？​”</p>
<p>老聃曰：​“女慎，无撄人心。人心排下而进上，上下囚杀，淖约柔乎刚彊。廉刿彫琢，其热焦火，其寒凝冰。其疾俯仰之间而再抚四海之外。其居也，渊而静；其动也，县而天。偾(fèn)骄而不可系者，其唯人心乎！</p>
<p>“昔者黄帝始以仁义撄人之心，尧舜于是乎股无胈(bá)，胫无毛，以养天下之形。愁其五藏以为仁义，矜其血气以规法度。然犹有不胜也。尧于是放讙(huān)兜于崇山，投三苗于三峗(wéi)，流共工于幽都，此不胜天下也。</p>
<p>“夫施及三王而天下大骇矣。下有桀、跖，上有曾、史，而儒墨毕起。于是乎喜怒相疑，愚知相欺，善否相非，诞信相讥，而天下衰矣；大德不同，而性命烂漫矣；天下好知，而百姓求竭矣。于是乎釿(jīn)锯制焉，绳墨杀焉，椎凿决焉。天下脊脊大乱，罪在撄人心。故<u>贤者伏处大山嵁岩之下，而万乘之君忧栗乎庙堂之上</u>。</p>
<p>“今世殊死者相枕也，桁(háng)杨者相推也，刑戮者相望也，而儒墨乃始离跂攘臂乎桎梏之间。噫，甚矣哉！其无愧而不知耻也甚矣！吾未知圣知之不为桁杨椄(jiē)槢(xí)也，仁义之不为桎梏凿枘(ruì)也，焉知曾、史之不为桀、跖嚆(hāo)矢也！故曰：‘绝圣弃知，而天下大治。’”</p>
<p>    </p>
<p>黄帝立为天子十九年，令行天下，闻广成子在于空同之山，故往见之，曰：​“我闻吾子达于至道，敢问至道之精。吾欲取天地之精，以佐五谷，以养民人，吾又欲官阴阳，以遂群生，为之奈何？​”</p>
<p>广成子曰：​“而所欲问者，物之质也；而所欲官者，物之残也。自而治天下，云气不待族而雨，草木不待黄而落，日月之光益以荒矣。而佞人之心翦翦者，又奚足以语至道哉！”</p>
<p>黄帝退，捐天下，筑特室，席白茅，闲居三月，复往邀之。</p>
<p>广成子南首而卧，黄帝顺下风，膝行而进，再拜稽首而问曰：​“闻吾子达于至道，敢问，治身奈何而可以长久？​”</p>
<p>广成子蹶然而起，曰：​“善哉问乎！来！吾语汝至道。至道之精，窈窈冥冥；至道之极，昏昏默默。<u>无视无听，抱神以静，形将自正。必静必清，无劳汝形，无摇汝精，乃可以长生</u>。目无所见，耳无所闻，心无所知，汝神将守形，形乃长生。<u>慎汝内，闭汝外，多知为败</u>。我为汝遂于大明之上矣，至彼至阳之原也；为汝入于窈冥之门矣，至彼至阴之原也。天地有官，阴阳有藏，慎守汝身，物将自壮。我守其一以处其和，故我修身千二百岁矣，吾形未常衰。​”</p>
<p>黄帝再拜稽首曰：​“广成子之谓天矣！”</p>
<p>广成子曰：​“来！余语汝。彼其物无穷，而人皆以为有终；彼其物无测，而人皆以为有极。得吾道者，上为皇而下为王；失吾道者，上见光而下为土。今夫百昌皆生于土而反于土，故余将去汝，入无穷之门，以游无极之野。吾与日月参光，吾与天地为常。当我，缗(mín)乎！远我，昏乎！人其尽死，而我独存乎！”</p>
<p>    </p>
<p>云将东游，过扶摇之枝而适遭鸿蒙。鸿蒙方将拊(fǔ)脾雀跃而游。云将见之，倘然止，贽然立，曰：​“叟何人邪？叟何为此？​”</p>
<p>鸿蒙拊脾雀跃不辍，对云将曰：​“游！”</p>
<p>云将曰：​“朕愿有问也。​”</p>
<p>鸿蒙仰而视云将曰：​“吁！”</p>
<p>云将曰：​“天气不和，地气郁结，六气不调，四时不节。今我愿合六气之精以育群生，为之奈何？​”</p>
<p>鸿蒙拊脾雀跃掉头曰：​“吾弗知！吾弗知！”</p>
<p>云将不得问。又三年，东游，过有宋之野而适遭鸿蒙。云将大喜，行趋而进曰：​“天忘朕邪？天忘朕邪？​” 再拜稽首，愿闻于鸿蒙。</p>
<p>鸿蒙曰：​“浮游，不知所求；猖狂，不知所往；游者鞅掌，以观无妄。朕又何知！”</p>
<p>云将曰：​“朕也自以为猖狂，而民随予所往；朕也不得已于民，今则民之放也。愿闻一言。​”</p>
<p>鸿蒙曰：​“乱天之经，逆物之情，玄天弗成；解兽之群，而鸟皆夜鸣；灾及草木，祸及止虫。噫！治人之过也！”</p>
<p>云将曰：​“然则吾奈何？​”</p>
<p>鸿蒙曰：​“噫，毒哉！僊(xiān)僊乎归矣。​”</p>
<p>云将曰：​“吾遇天难，愿闻一言。​”</p>
<p>鸿蒙曰：​“噫！心养。汝徒处无为，而物自化。堕(huī)尔形体，吐尔聪明，伦与物忘；大同乎涬(xìng)溟，解心释神，莫然无魂。万物云云，各复其根，各复其根而不知；浑浑沌沌，终身不离；若彼知之，乃是离之。无问其名，无窥其情，物固自生。​”</p>
<p>云将曰：​“天降朕以德，示朕以默；躬身求之，乃今也得。​” 再拜稽首，起辞而行。</p>
<p>    </p>
<p><u>世俗之人，皆喜人之同乎己，而恶人之异于己也</u>。<u>同于己而欲之，异于己而不欲者，以出乎众为心也。夫以出乎众为心者，曷常出乎众哉</u>！因众以宁所闻，不如众技众矣。而欲为人之国者，此揽乎三王之利而不见其患者也。此以人之国侥倖也，几何侥倖而不丧人之国乎！其存人之国也，无万分之一；而丧人之国也，一不成而万有余丧矣。悲夫，有土者之不知也！</p>
<p>夫有土者，有大物也。有大物者，不可以物；<u>物而不物，故能物物</u>。明乎物物者之非物也，岂独治天下百姓而已哉！出入六合，游乎九州，独往独来，是谓独有。独有之人，是谓至贵。</p>
<p>大人之教，若形之于影，声之于响。有问而应之，尽其所怀，为天下配。处乎无响，行乎无方。挈汝适复之挠挠，以游无端；出入无旁，与日无始；<u>颂论形躯，合乎大同，大同而无己。无己，恶乎得有有！睹有者，昔之君子；睹无者，天地之友</u>。</p>
<p>    </p>
<p>贱而不可不任者，物也；卑而不可不因者，民也；匿而不可不为者，事也；粗而不可不陈者，法也；远而不可不居者，义也；亲而不可不广者，仁也；节而不可不积者，礼也；中而不可不高者，德也；一而不可不易者，道也；神而不可不为者，天也。故圣人观于天而不助，成于德而不累，出于道而不谋，会于仁而不恃，薄于义而不积，应于礼而不讳，接于事而不辞，齐于法而不乱，恃于民而不轻，因于物而不去。物者莫足为也，而不可不为。不明于天者，不纯于德；不通于道者，无自而可；不明于道者，悲夫！</p>
<p>何谓道？有天道，有人道。<u>无为而尊者，天道也；有为而累者，人道也</u>。主者，天道也；臣者，人道也。天道之与人道也，相去远矣，不可不察也。</p>
<p>    </p>
<hr>
<h3 id="天地"><a class="header" href="#天地">天地</a></h3>
<p><u>天地虽大，其化均也；万物虽多，其治一也；人卒虽众，其主君也</u>。君原于德而成于天，故曰，玄古之君天下，无为也，天德而已矣。</p>
<p>以道观言，而天下之名正；以道观分，而君臣之义明，以道观能，而天下之官治；以道泛观，而万物之应备。故<u>通于天地者，德也；行于万物者，道也</u>；上治人者，事也；能有所艺者，技也。技兼于事，事兼于义，义兼于德，德兼于道，道兼于天，故曰：古之畜天下者，<u>无欲而天下足，无为而万物化，渊静而百姓定</u>。​《记》曰：​“<u>通于一而万事毕，无心得而鬼神服</u>。​”</p>
<p>    </p>
<p>夫子曰：​“夫道，覆载万物者也，洋洋乎大哉！君子不可以不刳心焉。<u>无为为之之谓天，无为言之之谓德，爱人利物之谓仁，不同同之之谓大</u>，行不崖异之谓宽，有万不同之谓富。故执德之谓纪，德成之谓立，循于道之谓备，不以物挫志之谓完。君子明于此十者，则韬乎其事心之大也，沛乎其为万物逝也。若然者，藏金于山，沉珠于渊，不利货财，不近富贵；不乐寿，不哀夭；不荣通，不丑穷；不拘一世之利以为己私分，不以王天下为己处显。显则明。<u>万物一府，死生同状</u>。​”</p>
<p>夫子曰：​“夫道，渊乎其居也，漻(liáo)乎其清也。金石不得，无以鸣。故金石有声，不考不鸣。万物孰能定之！夫<u>王德之人，素逝而耻通于事</u>，立于本原而知通于神。故其德广，其心之出，有物采之。故<u>形非道不生，生非德不明</u>。存形穷生，立德明道，非王德者邪！荡荡乎！忽然出，勃然动，而万物从之乎！此谓王德之人。视乎冥冥，听乎无声。冥冥之中，独见晓焉；无声之中，独闻和焉。故深之又深而能物焉，神之又神而能精焉；故其与万物接也，至无而供其求，时骋而要其宿。大小，长短，修远。​”</p>
<p>    </p>
<p>黄帝游乎赤水之北，登乎昆仑之丘而南望，还归，遗其玄珠。使知索之而不得，使离朱索之而不得，使喫(chī)诟索之而不得也。乃使象罔，象罔得之。黄帝曰：​“异哉！象罔乃可以得之乎？​”</p>
<p>    </p>
<p>尧之师曰许由，许由之师曰啮缺，啮缺之师曰王倪，王倪之师曰被衣。</p>
<p>尧问于许由曰：​“啮缺可以配天乎？吾藉王倪以要之。​”</p>
<p>许由曰：​“殆哉，圾乎天下！啮缺之为人也，聪明叡知，给数以敏，其性过人，而又乃以人受天。彼审乎禁过，而不知过之所由生。与之配天乎？彼且乘人而无天，方且本身而异形，方且尊知而火驰，方且为绪使，方且为物絯(gāi)，方且四顾而物应，方且应众宜，方且与物化而未始有恒。夫何足以配天乎？虽然，有族，有祖，可以为众父，而不可以为众父父。治，乱之率也，北面之祸也，南面之贼也。​”</p>
<p>    </p>
<p>尧观乎华。华封人曰：​“嘻，圣人！请祝圣人，使圣人寿。​”</p>
<p>尧曰：​“辞。​”</p>
<p>​“使圣人富。​”</p>
<p>尧曰：​“辞。​”​</p>
<p>“使圣人多男子。​”</p>
<p>尧曰：​“辞。​”</p>
<p>封人曰：​“寿、富、多男子，人之所欲也。女独不欲，何邪？​”</p>
<p>尧曰：​“多男子则多惧，富则多事，寿则多辱。是三者，非所以养德也，故辞。​”</p>
<p>封人曰：​“始也我以女为圣人邪，今然君子也。天生万民，必授之职。多男子而授之职，则何惧之有？富而使人分之，则何事之有！夫圣人，鹑居而鷇(kòu)食，鸟行而无彰，天下有道，则与物皆昌；天下无道，则修德就闲；千岁厌世，去而上仙；乘彼白云，至于帝乡；三患莫至，身常无殃；则何辱之有！”</p>
<p>封人去之。尧随之，曰：​“请问？​”</p>
<p>封人曰：​“退已！”</p>
<p>    </p>
<p>尧治天下，伯成子高立为诸侯。尧授舜，舜授禹，伯成子高辞为诸侯而耕。</p>
<p>禹往见之，则耕在野。禹趋就下风，立而问焉，曰：​“昔尧治天下，吾子立为诸侯。尧授舜，舜授予，而吾子辞为诸侯而耕。敢问，其故何也？​”</p>
<p>子高曰：​“昔尧治天下，不赏而民劝，不罚而民畏。<u>今子赏罚而民且不仁，德自此衰，刑自此立，后世之乱自此始矣</u>。夫子阖行邪？无落吾事！” 俋俋乎耕而不顾。</p>
<p>    </p>
<p>泰初有无，无有无名；一之所起，有一而未形。物得以生，谓之德；未形者有分，且然无间，谓之命；留动而生物，物成生理，谓之形；形体保神，各有仪则，谓之性。性脩反德，德至同于初。同乃虚，虚乃大。合喙鸣；喙鸣合，与天地为合。其合缗缗，若愚若昏，是谓玄德，同乎大顺。</p>
<p>    </p>
<p>夫子问于老聃曰：​“有人治道若相放，可不可，然不然。辩者有言曰，‘离坚白若县寓’。若是则可谓圣人乎？​”</p>
<p>老聃曰：​“是胥易技系，劳形怵心者也。执留之狗成思，猿狙之便自山林来。丘，予告若，而所不能闻与而所不能言。凡有首有趾无心无耳者众，有形者与无形无状而皆存者尽无。其动止也，其死生也，其废起也，此又非其所以也。有治在人，<u>忘乎物，忘乎天，其名为忘己，忘己之人，是之谓入于天</u>。​”</p>
<p>    </p>
<p>将闾葂(miǎn)见季彻曰：​“鲁君谓葂也曰：‘请受教。’ 辞不获命，既已告矣，未知中否，请尝荐之。吾谓鲁君曰：‘必服恭俭，拔出公忠之属而无阿私，民孰敢不辑！’”</p>
<p>季彻局局然笑曰：​“若夫子之言，于帝王之德，犹螳蜋之怒臂以当车轶(zhé)，则必不胜任矣。且若是，则其自为处危，其观台多物，将往投迹者众。​”</p>
<p>将闾葂覤覤(xì)然惊曰：​“葂也汒(máng)若于夫子之所言矣。虽然，愿先生之言其风也。​”</p>
<p>季彻曰：​“大圣之治天下也，摇荡民心，使之成教易俗，举灭其贼心而皆进其独志，若性之自为，而民不知其所由然。若然者，岂兄尧舜之教民，溟涬然弟之哉？欲同乎德而心居矣！”</p>
<p>    </p>
<p>子贡南游于楚，反于晋，过汉阴，见一丈人方将为圃畦(qí)，凿隧而入井，抱瓮而出灌，搰搰(kù)然用力甚多而见功寡。</p>
<p>子贡曰：​“有械于此，一日浸百畦，用力甚寡而见功多，夫子不欲乎？​”</p>
<p>为圃者仰而视之曰：​“奈何？​”</p>
<p>曰：​“凿木为机，后重前轻，挈水若抽；数如泆(yì)汤，其名为槔(gāo)。​”</p>
<p>为圃者忿然作色而笑曰：​“吾闻之吾师，<u>有机械者必有机事，有机事者必有机心。机心存于胸中，则纯白不备；纯白不备，则神生不定；神生不定者，道之所不载也</u>。吾非不知，羞而不为也。​”</p>
<p>子贡瞒然惭，俯而不对。有间，为圃者曰：​“子奚为者邪？​”</p>
<p>曰：​“孔丘之徒也。​”</p>
<p>为圃者曰：​“子非夫博学以拟圣，於于以盖众，独弦哀歌以卖名声于天下者乎？汝方将妄汝神气，堕汝形骸，而庶几乎！汝身之不能治，而何暇治天下乎！子往矣，无乏吾事！”</p>
<p>子贡卑陬(zōu)失色，顼顼(xū)然不自得，行三十里而后愈。</p>
<p>其弟子曰：​“向之人何为者邪？夫子何故见之变容失色，终日不自反邪？​”</p>
<p>曰：​“始吾以夫子为天下一人耳，不知复有夫人也。吾闻之夫子：事求可，功求成，用力少，见功多者，圣人之道。今徒不然。<u>执道者德全，德全者形全，形全者神全。神全者，圣人之道也</u>。托生与民并行而不知其所之，汒乎淳备哉！<u>功利机巧必忘夫人之心</u>。若夫人者，非其志不之，非其心不为。虽以天下誉之，得其所谓，謷然不顾；以天下非之，失其所谓，傥然不受。<u>天下之非誉，无益损焉，是谓全德之人哉</u>！我之谓风波之民。​”</p>
<p>反于鲁，以告孔子，孔子曰：​“彼假修混沌氏之术者也，识其一，不知其二；<u>治其内，而不治其外。夫明白太素，无为复朴，体性抱神，以游世俗之间者</u>，汝将固惊邪？且混沌氏之术，予与汝何足以识之哉！”</p>
<p>    </p>
<p>谆芒将东之大壑，适遇苑风于东海之滨。</p>
<p>苑风曰：​“子将奚之？​”</p>
<p>曰：​“将之大壑。​”</p>
<p>曰：​“奚为焉？​”</p>
<p>曰：​“夫大壑之为物也，注焉而不满，酌焉而不竭。吾将游焉。​”</p>
<p>苑风曰：​“夫子无意于横目之民乎？愿闻圣治。​”</p>
<p>谆芒曰：​“圣治乎？官施而不失其宜，拔举而不失其能，毕见情事而行其所为，行言自为而天下化，手挠顾指，四方之民莫不俱至，此之谓圣治。​”</p>
<p>“愿闻德人。​”</p>
<p>曰：​“德人者，<u>居无思，行无虑，不藏是非美恶</u>。四海之内共利之之谓悦，共给之之谓安；怊(chāo)乎若婴儿之失其母也，傥乎若行而失其道也。财用有余而不知其所自来，饮食取足而不知其所从，此谓德人之容。​”</p>
<p>“愿闻神人。​”</p>
<p>曰：​“上神乘光，与形灭亡，此谓照旷。致命尽情，天地乐而万事销亡，万物复情，此之谓混冥。​”</p>
<p>    </p>
<p>门无鬼与赤张满稽观于武王之师。赤张满稽曰：​“不及有虞氏乎！故离此患也。​”</p>
<p>门无鬼曰：​“天下均治而有虞氏治之邪？其乱而后治之与？​”</p>
<p>赤张满稽曰：​“天下均治之为愿，而何计以有虞氏为！有虞氏之药疡(yáng)也，秃而施髢(dí)，病而求医。孝子操药以修慈父，其色燋然(qiáo)，圣人羞之。至德之世，不尚贤，不使能；上如标枝，民如野鹿。<u>端正而不知以为义，相爱而不知以为仁</u>，实而不知以为忠，当而不知以为信，蠢动而相使，不以为赐。是故<u>行而无迹，事而无传</u>。​”</p>
<p>    </p>
<p><u>孝子不谀其亲，忠臣不谄其君，臣、子之盛也</u>。亲之所言而然，所行而善，则世俗谓之不肖子；君之所言而然，所行而善，则世俗谓之不肖臣。而未知此其必然邪？<u>世俗之所谓然而然之，所谓善而善之，则不谓之道谀之人也</u>。然则俗故严于亲而尊于君邪？谓己道人，则勃然作色；谓己谀人，则怫然作色。而终身道人也，终身谀人也，合譬饰辞聚众也，是终始本末不相罪坐。<u>垂衣裳，设采色，动容貌，以媚一世，而不自谓道谀；与夫人之为徒，通是非，而不自谓众人，愚之至也</u>。<u>知其愚者，非大愚也；知其惑者，非大惑也</u>。大惑者，终身不解；大愚者，终身不灵。三人行而一人惑，所适者犹可致也，惑者少也；二人惑则劳而不至，惑者胜也。而今也以天下惑，予虽有祈向，不可得也。不亦悲乎！</p>
<p>大声不入于里耳，折杨、皇荂(fū)，则嗑然而笑。是故<u>高言不止于众人之心，至言不出，俗言胜也</u>。以二缶钟惑，而所适不得矣。而今也以天下惑，予虽有祈向，其庸可得邪！<u>知其不可得也而强之，又一惑也</u>，故莫若释之而不推。不推，谁其比忧？<u>厉之人夜半生其子，遽(jù)取火而视之，汲汲然唯恐其似己也</u>。</p>
<p>    </p>
<p>百年之木，破为牺尊，青黄而文之，其断在沟中。比牺樽于沟中之断，则美恶有间矣，其于失性一也。<u>跖与曾、史，行义有间矣，然其失性均也</u>。且夫失性有五：一曰五色乱目，使目不明；二曰五声乱耳，使耳不聪；三曰五臭薰鼻，困惾(zōng)中颡；四曰五味浊口，使口厉爽；五曰趣舍滑心，使性飞扬。此五者，皆生之害也。而<u>杨、墨乃始离跂自以为得，非吾所谓得也。夫得者困，可以为得乎？则鸠鸮之在于笼也，亦可以为得矣</u>。且夫趣舍声色以柴其内，皮弁(biàn)鹬(yù)冠搢(jìn)笏(hù)绅修以约其外，内支盈于柴栅，外重纆(mò)缴(zhuó)，睆睆(huǎn)然在纆缴之中而自以为得，则是罪人交臂历指而虎豹在于囊槛，亦可以为得矣。</p>
<p>    </p>
<hr>
<h3 id="天道"><a class="header" href="#天道">天道</a></h3>
<p><u>天道运而无所积，故万物成；帝道运而无所积，故天下归；圣道运而无所积，故海内服</u>。明于天，通于圣，六通四辟于帝王之德，其自为也，昧然无不静者矣。圣人之静也，非曰静也善，故静也，万物无足以铙(náo)心者，故静也。水静则明烛须眉，平中准，大匠取法焉。<u>水静犹明，而况精神</u>！<u>圣人之心静乎，天地之鉴也，万物之镜也</u>。夫虚静恬淡，寂漠无为者，天地之本，而道德之至，故帝王圣人休焉。休则虚，虚则实，实者备矣。虚则静，静则动，动则得矣。静则无为，无为也，则任事者责矣。无为则俞俞，俞俞者忧患不能处，年寿长矣。夫虚静恬淡寂漠无为者，万物之本也。明此以南乡，尧之为君也；明此以北面，舜之为臣也。以此处上，帝王天子之德也；以此处下，玄圣素王之道也。以此退居而闲游，则江海山林之士服；以此进为而抚世，则功大名显而天下一也。静而圣，动而王，无为也而尊，朴素而天下莫能与之争美。</p>
<p>夫明白于天地之德者，此之谓大本大宗，与天和者也；所以均调天下，与人和者也。与人和者，谓之人乐；与天和者，谓之天乐。</p>
<p>庄子曰：​“吾师乎！吾师乎！䪢(jī)万物而不为义，泽及万世而不为仁，长于上古而不为寿，覆载天地、刻雕众形而不为巧，此之为天乐。</p>
<p>“故曰：‘知天乐者，其生也天行，其死也物化。静而与阴同德，动而与阳同波。’ 故<u>知天乐者，无天怨，无人非，无物累，无鬼责</u>。</p>
<p>“故曰：‘其动也天，其静也地，一心定而天地正。其魄不祟，其魂不疲，一心定而万物服。’ 言以虚静推于天地，通于万物，此之谓天乐。天乐者，圣人之心，以畜天下也。​”</p>
<p>    </p>
<p>夫帝王之德，以天地为宗，以道德为主，以无为为常。<u>无为也，则用天下而有余；有为也，则为天下用而不足</u>。故古之人贵夫无为也。上无为也，下亦无为也，是下与上同德，下与上同德则不臣；下有为也，上亦有为也，是上与下同道，上与下同道则不主。上必无为而用天下，下必有为为天下用，此不易之道也。故古之王天下者，知虽落天地，不自虑也；辩虽彫万物，不自说也；能虽穷海内，不自为也。天不产而万物化，地不长而万物育，帝王无为而天下功。故曰莫神于天，莫富于地，莫大于帝王。故曰帝王之德配天地。此乘天地，驰万物，而用人群之道也。</p>
<p>本在于上，末在于下；要在于主，详在于臣。三军五兵之运，德之末也；赏罚利害，五刑之辟，教之末也；礼法度数，形名比详，治之末也；钟鼓之音，羽旄(máo)之容，乐之末也；哭泣衰(cuī)绖(dié)，隆杀之服，哀之末也。此五末者，须精神之运，心术之动，然后从之者也。</p>
<p>末学者，古人有之，而非所以先也。君先而臣从，父先而子从，兄先而弟从，长先而少从，男先而女从，夫先而妇从。夫尊卑先后，天地之行也，故圣人取象焉。天尊，地卑，神明之位也；春夏先，秋冬后，四时之序也。万物化作，萌区有状；盛衰之杀，变化之流也。夫天地至神，而有尊卑先后之序，而况人道乎！宗庙尚亲，朝廷尚尊，乡党尚齿，行事尚贤，大道之序也。语道而非其序者，非其道也；语道而非其道者，安取道！</p>
<p>是故古之明大道者，先明天而道德次之，道德已明而仁义次之，仁义已明而分守次之。分守已明而形名次之，形名已明而因任次之，因任已明而原省次之，原省已明而是非次之，是非已明而赏罚次之。赏罚已明而愚知处宜，贵贱履位，仁贤不肖袭情。必分其能，必由其名。以此事上，以此畜下，以此治物，以此修身，知谋不用，必归其天，此之谓大平，治之至也。</p>
<p>故书曰：​“有形有名。​”形名者，古人有之，而非所以先也。古之谓大道者，五变而形名可举，九变而赏罚可言也。骤而语形名，不知其本也；骤而语赏罚，不知其始也。倒道而言，迕道而说者，人之所治也，安能治人！骤而语形名赏罚，此有知治之具，非知治之道；可用于天下，不足以用天下；此之谓辩士，一曲之人也。礼法数度，形名比详，古人有之，此下之所以事上，非上所以畜下也。</p>
<p>    </p>
<p>昔者舜问于尧曰：​“天王之用心何如？​”</p>
<p>尧曰：​“吾不敖无告，不废穷民，苦死者，嘉孺子而哀妇人。此吾所以用心已。​”</p>
<p>舜曰：​“美则美矣，而未大也。​”</p>
<p>尧曰：​“然则何如？​”</p>
<p>舜曰：​“天德而出宁，日月照而四时行，若昼夜之有经，云行而雨施矣。​”</p>
<p>尧曰：​“胶胶扰扰乎！子，天之合也；我，人之合也。​”</p>
<p>夫天地者，古之所大也，而黄帝尧舜之所共美也。故古之王天下者，奚为哉？天地而已矣。</p>
<p>    </p>
<p>孔子西藏书于周室。子路谋曰：​“由闻周之征藏史有老聃者，免而归居，夫子欲藏书，则试往因焉。​”</p>
<p>孔子曰：​“善。​”</p>
<p>往见老聃，而老聃不许，于是繙(fán)十二经以说。老聃中其说，曰：​“大谩，愿闻其要。​”</p>
<p>孔子曰：​“要在仁义。​”</p>
<p>老聃曰：​“请问，仁义，人之性邪？​”</p>
<p>孔子曰：​“然。君子不仁则不成，不义则不生。仁义，真人之性也，又将奚为矣？​”</p>
<p>老聃曰：​“请问，何谓仁义？​”</p>
<p>孔子曰：​“中心物恺，兼爱无私，此仁义之情也。​”</p>
<p>老聃曰：​“意，几乎后言！夫兼爱，不亦迂乎！无私焉，乃私也。夫子若欲使天下无失其牧乎？则天地固有常矣，日月固有明矣，星辰固有列矣，禽兽固有群矣，树木固有立矣。夫子亦放德而行，循道而趋，已至矣。又何偈偈(jié)乎揭仁义，若击鼓而求亡子焉？意，夫子乱人之性也！”</p>
<p>    </p>
<p>士成绮见老子而问曰：​“吾闻夫子圣人也，吾固不辞远道而来愿见，百舍重趼(jiǎn)而不敢息。今吾观子，非圣人也。鼠壤有余蔬而弃妹之者，不仁也，生熟不尽于前，而积敛无崖。​”</p>
<p>老子漠然不应。</p>
<p>士成绮明日复见，曰：​“昔者，吾有刺于子，今吾心正却矣，何故也？​”</p>
<p>老子曰：​“夫巧知神圣之人，吾自以为脱焉。昔者子呼我牛也而谓之牛，呼我马也而谓之马。苟有其实，<u>人与之名而弗受，再受其殃</u>。吾服也恒服，吾非以服有服。​”</p>
<p>士成绮雁行避影，履行遂进而问：​“修身若何？​”</p>
<p>老子曰：​“而容崖然，而目冲然，而颡頯然，而口阚然，而状义然，似系马而止也。动而持，发也机，察而审，知巧而睹于泰，凡以为不信。边竟有人焉，其名为窃。​”</p>
<p>    </p>
<p>夫子曰：​“夫道，于大不终，于小不遗，故万物备，广广乎其无不容也，渊渊乎其不可测也。形德仁义，神之末也，非至人孰能定之！夫至人有世，不亦大乎！而不足以为之累。天下奋棅(bǐng)而不与之偕，审乎无假而不与利迁。<u>极物之真，能守其本</u>，故外天地，遗万物，而神未尝有所困也。通乎道，合乎德，退仁义，宾礼乐，至人之心有所定矣。​”</p>
<p>    </p>
<p>世之所贵道者，书也。书不过语，语有贵也。语之所贵者，意也，意有所随。意之所随者，不可以言传也，而世因贵言传书。世虽贵之，我犹不足贵也，为其贵非其贵也。故视而可见者，形与色也；听而可闻者，名与声也。悲夫，世人以形色名声为足以得彼之情！夫形色名声果不足以得彼之情，则<u>知者不言，言者不知</u>，而世岂识之哉！</p>
<p>桓公读书于堂上，轮扁斫(zhuó)轮于堂下，释椎凿而上，问桓公曰：​“敢问，公之所读者何言邪？​”</p>
<p>公曰：​“圣人之言也。​”</p>
<p>曰：​“圣人在乎？​”</p>
<p>公曰：​“已死矣。​”</p>
<p>曰：​“然则君之所读者，古人之糟魄已夫！”</p>
<p>桓公曰：​“寡人读书，轮人安得议乎！有说则可，无说则死。​”</p>
<p>轮扁曰：​“臣也以臣之事观之。斫轮，徐则甘而不固，疾则苦而不入，不徐不疾，<u>得之于手而应于心，口不能言，有数存焉于其间</u>。臣不能以喻臣之子，臣之子亦不能受之于臣，是以行年七十而老斫轮。古之人与其不可传也死矣，然则君之所读者，古人之糟魄已夫！”</p>
<p>    </p>
<hr>
<h3 id="天运"><a class="header" href="#天运">天运</a></h3>
<p>“天其运乎？地其处乎？日月其争于所乎？孰主张是？孰维纲是？孰居无事而推行是？意者其有机缄而不得已邪？意者其运转而不能自止邪？云者为雨乎？雨者为云乎？孰隆施是？孰居无事淫乐而劝是？风起北方，一西一东，有上彷徨，孰嘘吸是？孰居无事而披拂是？敢问何故？​”</p>
<p>巫咸祒(shào)曰：​“来！吾语女。天有六极五常，帝王顺之则治，逆之则凶。九洛之事，治成德备，监照下土，天下戴之，此谓上皇。​”</p>
<p>    </p>
<p>商太宰荡问仁于庄子。庄子曰：​“虎狼，仁也。​”</p>
<p>曰：​“何谓也？​”</p>
<p>庄子曰：​“父子相亲，何为不仁？​”</p>
<p>曰：​“请问至仁。​”</p>
<p>庄子曰：​“<u>至仁无亲</u>。​”</p>
<p>太宰曰：​“荡闻之，无亲则不爱，不爱则不孝。谓至仁不孝，可乎？​”</p>
<p>庄子曰：​“不然。夫至仁尚矣，孝固不足以言之。此非过孝之言也，不及孝之言也。夫南行者至于郢(yǐng)，北面而不见冥山，是何也？则去之远也。故曰：<u>以敬孝易，以爱孝难；以爱孝易，以忘亲难；忘亲易，使亲忘我难；使亲忘我易，兼忘天下难；兼忘天下易，使天下兼忘我难</u>。夫德遗尧舜而不为也，利泽施于万世，天下莫知也，岂直大息而言仁孝乎哉！夫孝悌仁义，忠信贞廉，此皆自勉以役其德者也，不足多也。故曰：至贵，国爵并焉；至富，国财并焉；至愿，名誉并焉。是以道不渝。​”</p>
<p>    </p>
<p>北门成问于黄帝曰：​“帝张《咸池》之乐于洞庭之野，吾始闻之惧，复闻之怠，卒闻之而惑；荡荡默默，乃不自得。​”</p>
<p>帝曰：​“汝殆其然哉！吾奏之以人，征之以天，行之以礼义，建之以太清。四时迭起，万物循生；一盛一衰，文武伦经；一清一浊，阴阳调和，流光其声；蛰虫始作，吾惊之以雷霆；其卒无尾，其始无首；一死一生，一偾(fèn)一起；所常无穷，而一不可待。汝故惧也。</p>
<p>“吾又奏之以阴阳之和，烛之以日月之明；其声能短能长，能柔能刚，变化齐一，不主故常；在谷满谷，在阬(kēng)满阬；涂郤守神，以物为量。其声挥绰，其名高明。是故鬼神守其幽，日月星辰行其纪。吾止之于有穷，流之于无止。子欲虑之而不能知也，望之而不能见也，逐之而不能及也；傥然立于四虚之道，倚于槁梧而吟。心穷乎所欲知，目穷乎所欲见，力屈乎所欲逐，吾既不及，已夫！形充空虚，乃至委蛇。汝委蛇，故怠。</p>
<p>“吾又奏之以无怠之声，调之以自然之命，故若混逐丛生，林乐而无形；布挥而不曳，幽昏而无声。动于无方，居于窈冥。或谓之死，或谓之生；或谓之实，或谓之荣。行流散徙，不主常声。世疑之，稽于圣人。圣也者，达于情而遂于命也。天机不张而五官皆备，无言而心说，此之谓天乐。故有焱氏为之颂曰：‘听之不闻其声，视之不见其形，充满天地，苞裹六极。’汝欲听之而无接焉，而故惑也。</p>
<p>“乐也者，始于惧，惧故祟。吾又次之以怠，怠故遁；卒之于惑，惑故愚；愚故道，道可载而与之惧也。​”</p>
<p>    </p>
<p>孔子西游于卫。颜渊问师金曰：​“以夫子之行为奚如？​”</p>
<p>师金曰：​“惜乎，而夫子其穷哉！”</p>
<p>颜渊曰：​“何也？​”</p>
<p>师金曰：​“<u>夫刍狗之未陈也，盛以箧衍，巾以文绣，尸祝齐戒以将之。及其已陈也，行者践其首脊，苏者取而爨之而已</u>。将复取而盛以箧衍，巾以文绣，游居寝卧其下，彼不得梦，必且数眯焉。今而夫子，亦取先王已陈刍狗，聚弟子游居寝卧其下。故伐树于宋，削迹于卫，穷于商周，是非其梦邪？围于陈蔡之间，七日不火食，死生相与邻，是非其眯邪？</p>
<p>“夫水行莫如用舟，而陆行莫如用车。以舟之可行于水也而求推之于陆，则没世不行寻常。古今非水陆与？周鲁非舟车与？今蕲行周于鲁，是犹推舟于陆也，劳而无功，身必有殃。彼未知夫无方之传，应物而不穷者也。</p>
<p>“且子独不见夫桔(jié)槔(gāo)者乎？引之则俯，舍之则仰。彼，人之所引，非引人也，故俯仰而不得罪于人。故夫三皇五帝之礼义法度，不矜于同而矜于治，故譬三皇五帝之礼义法度，其犹柤梨桔柚邪！其味相反而皆可于口。</p>
<p>“<u>故礼义法度者，应时而变者也。今取猿狙而衣以周公之服，彼必龁(hé)啮(niè)挽裂，尽去而后慊(qiè)。观古今之异，犹猿狙之异乎周公也</u>。故西施病心而矉(pín)其里，其里之丑人见之而美之，归亦捧心而矉其里。其里之富人见之，坚闭门而不出；贫人见之，挈妻子而去走。<u>彼知美，而不知之所以美</u>。惜乎，而夫子其穷哉！”</p>
<p>    </p>
<p>孔子行年五十有一而不闻道，乃南之沛见老聃。</p>
<p>老聃曰：​“子来乎？吾闻子，北方之贤者也，子亦得道乎？​”</p>
<p>孔子曰：​“未得也。​”</p>
<p>老子曰：​“子恶乎求之哉？​”</p>
<p>曰：​“吾求之于度数，五年而未得也。​”</p>
<p>老子曰：​“子又恶乎求之哉？​”</p>
<p>曰：​“吾求之于阴阳，十有二年而未得。​”</p>
<p>老子曰：​“然。使道而可献，则人莫不献之于其君；使道而可进，则人莫不进之于其亲；使道而可以告人，则人莫不告其兄弟；使道而可以与人，则人莫不与其子孙。然而不可者，无佗(tā)也，中无主而不止，外无正而不行。由中出者，不受于外，圣人不出；由外入者，无主于中，圣人不隐。</p>
<p>“名，公器也，不可多取。仁义，先王之蘧庐也，止可以一宿，而不可久处，觏(gòu)而多责。</p>
<p>“古之至人，假道于仁，托宿于义，以游逍遥之虚，食于苟简之田，立于不贷之圃。<u>逍遥，无为也</u>；苟简，易养也；不贷，无出也。古者谓是采真之游。</p>
<p>“<u>以富为是者，不能让禄；以显为是者，不能让名；亲权者，不能与人柄</u>。操之则慄，舍之则悲。而一无所鉴，以窥其所不休者，是天之戮民也。怨、恩、取、与、谏、教、生、杀，八者，正之器也，唯循大变无所湮(yān)者为能用之。故曰：正者，正也。其心以为不然者，天门弗开矣。​”</p>
<p>    </p>
<p>孔子见老聃而语仁义。老聃曰：​“<u>夫播穅眯目，则天地四方易位矣；蚊虻噆(zǎn)肤，则通昔不寐矣。夫仁义憯(cǎn)然，乃愤吾心，乱莫大焉</u>。吾子使天下无失其朴，吾子亦放风而动，总德而立矣，又奚杰杰然揭仁义，若负建鼓而求亡子者邪？<u>夫鹄(hú)不日浴而白，乌不日黔而黑。黑白之朴，不足以为辩</u>；名誉之观，不足以为广。泉涸，鱼相与处于陆，相呴(xǔ)以湿，相濡以沫，不若相忘于江湖！”</p>
<p>孔子见老聃归，三日不谈，弟子问曰：​“夫子见老聃，亦将何规哉？​”</p>
<p>孔子曰：​“吾乃今于是乎见龙！龙，合而成体，散而成章，乘云气而养乎阴阳。予口张而不能嗋(xié)，予又何规老聃哉！”</p>
<p>子贡曰：​“然则人固有尸居而龙见，渊默而雷声，发动如天地者乎？赐亦可得而观乎？​”</p>
<p>遂以孔子声见老聃。老聃方将倨堂而应，微曰：​“予年运而往矣，子将何以戒我乎？​”</p>
<p>子贡曰：​“夫三皇五帝之治天下不同，其系声名一也。而先生独以为非圣人，如何哉？​”</p>
<p>老聃曰：​“小子少进！子何以谓不同？​”</p>
<p>对曰：​“尧授舜，舜授禹，禹用力而汤用兵，文王顺纣而不敢逆，武王逆纣而不肯顺，故曰不同。​”</p>
<p>老聃曰：​“小子少进！余语汝三皇五帝之治天下。黄帝之治天下，使民心一，民有其亲死，不哭，而民不非也。尧之治天下，使民心亲，民有为其亲杀其杀，而民不非也。舜之治天，使民心竞，孕妇十月而生子，子生五月而能言，不至乎孩而始谁，则人始有夭矣。禹之治天下，使民心变，人有心而兵有顺，杀盗非杀人，自为种而天下耳。是以天下大骇，儒墨皆起。其作始有伦，而今乎妇女，何言哉！余语汝，<u>三皇五帝之治天下，名曰治之，而乱莫甚焉</u>。三皇之知，上悖日月之明，下睽山川之精，中堕四时之施，其知僭于蛎虿之尾，鲜规之兽，莫得安其性命之情者，而犹自以为圣人，不亦可耻乎，其无耻也？​”</p>
<p>子贡蹴蹴然立不安。</p>
<p>    </p>
<p>孔子谓老聃曰：​“丘治《诗》​《书》​《礼》​《乐》​《易》​《春秋》六经，自以为久矣，孰知其故矣；以奸者七十二君，论先王之道而明周召之迹，一君无所钩用。甚矣夫！人之难说也！道之难明邪？​”</p>
<p>老子曰：​“幸矣，子之不遇治世之君也！夫六经​，先王之陈迹也，岂其所以迹哉！今子之所言，犹迹也。夫迹，履之所出，而迹岂履哉？夫白鶂(yì)之相视，眸子不运而风化；虫，雄鸣于上风，雌应于下风而风化；类自为雌雄，故风化。性不可易，命不可变，时不可止，道不可壅。苟得于道，无自而不可；失焉者，无自而可。​”</p>
<p>孔子不出三月，复见曰：​“丘得之矣。乌鹊孺，鱼傅沫，细要者化，有弟而兄啼。久矣夫丘不与化为人！不与化为人，安能化人！”</p>
<p>老子曰：​“可。丘得之矣！”</p>
<p>    </p>
<hr>
<h3 id="刻意"><a class="header" href="#刻意">刻意</a></h3>
<p>刻意尚行，离世异俗，高论怨诽，为亢而已矣。此山谷之士，非世之人，枯槁赴渊者之所好也。</p>
<p>语仁义忠信，恭俭推让，为修而已矣。此平世之士，教诲之人，游居学者之所好也。</p>
<p>语大功，立大名，礼君臣，正上下，为治而已矣。此朝廷之士，尊主强国之人，致功并兼者之所好也。</p>
<p>就薮(sǒu)泽，处闲旷，钓鱼闲处，无为而已矣。此江海之士，避世之人，闲暇者之所好也。</p>
<p>吹呴呼吸，吐故纳新，熊经鸟申，为寿而已矣。此道引之士，养形之人，彭祖寿考者之所好也。</p>
<p>若夫不刻意而高，无仁义而修，无功名而治，无江海而闲，不道引而寿，无不忘也，无不有也。淡然无极而众美从之。此天地之道，圣人之德也。</p>
<p>    </p>
<p>故曰，夫恬惔寂漠，虚无无为，此天地之本而道德之质也。</p>
<p>故圣人休焉，休则平易矣，平易则恬惔矣。平易恬惔，则忧患不能入，邪气不能袭，故其德全而神不亏。</p>
<p>故曰：<u>圣人之生也天行，其死也物化</u>；静而与阴同德，动而与阳同波；不为福先，不为祸始；<u>感而后应，迫而后动，不得已而后起</u>。去知与故，循天之理。故曰无天灾，无物累，无人非，无鬼责。<u>其生若浮，其死若休</u>。不思虑，不豫谋。光矣而不耀，信矣而不期。其寝不梦，其觉无忧。其神纯粹，其魂不罢。虚无恬惔，乃合天德。</p>
<p>故曰：悲乐者，德之邪；喜怒者，道之过；好恶者，心之失。故心不忧乐，德之至也；一而不变，静之至也；无所于忤，虚之至也；不与物交，惔(dàn)之至也；无所于逆，粹之至也。</p>
<p>故曰：<u>形劳而不休则弊，精用而不已则竭</u>。水之性，不杂则清，莫动则平；郁闭而不流，亦不能清，天德之象也。</p>
<p>故曰，纯粹而不杂，静一而不变，惔而无为，动而天行，此养神之道也。</p>
<p>    </p>
<p>夫有干越之剑者，柙(xiá)而藏之，不敢轻用也，宝之至也。精神四达并流，无所不极，上际于天，下蟠于地，化育万物，不可为象，其名为同帝。纯素之道，唯神是守；守而勿失，与神为一；一之精通，合于天伦。</p>
<p>野语有之曰：​“众人重利，廉士重名，贤人尚志，圣人贵精。​” 故<u>素也者，谓其无所与杂也；纯也者，谓其不亏其神也。能体纯素，谓之真人</u>。</p>
<p>    </p>
<hr>
<h3 id="缮性"><a class="header" href="#缮性">缮性</a></h3>
<p>缮性于俗学，以求复其初；滑欲于俗思，以求致其明；谓之蔽蒙之民。</p>
<p>古之治道者，以恬养知；知生而无以知为也，谓之以知养恬。知与恬交相养，而和理出其性。​夫德，和也；道，理也。德无不容，仁也；道无不理，义也；义明而物亲，忠也；中纯实而反乎情，乐也；信行容体而顺乎文，礼也。礼乐偏行，则天下乱矣。​彼正而蒙己德，德则不冒，冒则物必失其性也。</p>
<p>    </p>
<p>古之人，在混芒之中，与一世而得澹漠焉。当是时也，阴阳和静，鬼神不扰，四时得节，万物不伤，群生不夭，<u>人虽有知，无所用之</u>，此之谓至一。当是时也，莫之为而常自然。</p>
<p>逮德下衰，及燧人、伏羲始为天下，是故顺而不一。德又下衰，及神农、黄帝始为天下，是故安而不顺。德又下衰，及唐、虞始为天下，兴治化之流，枭淳散朴，离道以为，险德以行，然后去性而从于心。心与心识知，而不足以定天下，然后附之以文，益之以博。文灭质，博溺心，然后民始惑乱，无以反其性情而复其初。</p>
<p>由是观之，世丧道矣，道丧世矣。世与道交相丧也，道之人何由兴乎世，世亦何由兴乎道哉！道无以兴乎世，世无以兴乎道，虽圣人不在山林之中，其德隐矣。</p>
<p>隐故不自隐。古之所谓隐士者，非伏身而弗见也，非闭其言而不出也，非藏其知而不发也，时命大谬也。当时命而大行乎天下，则反一无迹；不当时命而大穷乎天下，则深根宁极而待。此存身之道也。</p>
<p>古之存身者，不以辩饰知，不以知穷天下，不以知穷德，危然处其所而反其性已，又何为哉！道固不小行，德固不小识。小识伤德，小行伤道。故曰，正己而已矣。乐全之谓得志。</p>
<p>古之所谓得志者，非轩冕之谓也，谓其无以益其乐而已矣。今之所谓得志者，轩冕之谓也。轩冕在身，非性命也。<u>物之傥来，寄者也。寄之，其来不可圉(yǔ)，其去不可止</u>。故不为轩冕肆志，不为穷约趋俗，其乐彼与此同，故无忧而已矣。今寄去则不乐，由是观之，虽乐，未尝不荒也。故曰，<u>丧己于物，失性于俗者，谓之倒置之民</u>。</p>
<p>    </p>
<hr>
<h3 id="秋水"><a class="header" href="#秋水">秋水</a></h3>
<p>秋水时至，百川灌河，泾流之大，两涘(sì)渚(zhǔ)崖之间，不辨牛马。于是焉河伯欣然自喜，以天下之美为尽在己。顺流而东行，至于北海，东面而视，不见水端。于是焉河伯始旋其面目，望洋向若而叹曰：​“野语有之曰‘闻道百，以为莫己若者’，我之谓也。且夫我尝闻少仲尼之闻而轻伯夷之义者，始吾弗信；今我睹子之难穷也，吾非至于子之门，则殆矣，吾长见笑于大方之家。​”</p>
<p>北海若曰：​“<u>井蛙不可以语于海者，拘于虚也；夏虫不可以语于冰者，笃于时也；曲士不可以语于道者，束于教也</u>。今尔出于崖涘，观于大海，乃知尔丑，尔将可与语大理矣。天下之水，莫大于海，万川归之，不知何时止而不盈；尾闾(lǘ)泄之，不知何时已而不虚；春秋不变，水旱不知。此其过江河之流，不可为量数。而吾未尝以此自多者，自以比形于天地，而受气于阴阳，吾在天地之间，犹小石小木之在大山也。方存乎见少，又奚以自多？计四海之在天地之间也，不似礨(lěi)空之在大泽乎？计中国之在海内，不似稊(tí)米之在大仓乎？号物之数谓之万，人处一焉；人卒九州，谷食之所生，舟车之所通，人处一焉；此其比万物也，不似豪末之在于马体乎？五帝之所连，三王之所争，仁人之所忧，任士之所劳，尽此矣。伯夷辞之以为名，仲尼语之以为博，此其自多也，不似尔向之自多于水乎？​”</p>
<p>    </p>
<p>河伯曰：​“然则吾大天地而小毫末，可乎？​”</p>
<p>北海若曰：​“否，夫物，<u>量无穷，时无止，分无常，终始无故</u>。是故大知观于远近，故小而不寡，大而不多，知量无穷；证向今故，故遥而不闷，掇而不跂，知时无止；察乎盈虚，故得而不喜，失而不忧，知分之无常也；明乎坦涂，故生而不说，死而不祸，知终始之不可故也。<u>计人之所知，不若其所不知；其生之时，不若未生之时</u>；以其至小，求穷其至大之域，是故迷乱而不能自得也。由此观之，又何以知毫末之足以定至细之倪！又何以知天地之足以穷至大之域！”</p>
<p>河伯曰：​“世之议者皆曰‘至精无形，至大不可围’ 是信情乎？​”</p>
<p>北海若曰：​“夫<u>自细视大者不尽，自大视细者不明</u>。故异便，此势之有也。夫精，小之微也；垺，大之殷也；夫精粗者，期于有形者也；无形者，数之所不能分也；不可围者，数之所不能穷也。可以言论者，物之粗也；可以意致者，物之精也；言之所不能论，意之所不能致者，不期精粗焉。</p>
<p>“是故大人之行，不出乎害人，不多仁恩；动不为利，不贱门隶；货财弗争，不多辞让；事焉不借人，不多食乎力，不贱贫污；行殊乎俗，不多辟异；<u>为在从众，不贱佞谄</u>；世之爵禄不足以为劝，戮耻不足以为辱；<u>知是非之不可为分，细大之不可为倪</u>。闻曰：‘道人不闻，至德不得，大人无己。’ 约分之至也。​”</p>
<p>    </p>
<p>河伯曰：​“若物之外，若物之内，恶至而倪贵贱？恶至而倪小大？​”</p>
<p>北海若曰：​“<u>以道观之，物无贵贱；以物观之，自贵而相贱</u>；以俗观之，贵贱不在己。<u>以差观之，因其所大而大之，则万物莫不大；因其所小而小之，则万物莫不小</u>；知天地之为稊米也，知毫末之为丘山也，则差数睹矣。<u>以功观之，因其所有而有之，则万物莫不有；因其所无而无之，则万物莫不无</u>。知东西之相反而不可以相无，则功分定矣。<u>以趣观之，因其所然而然之，则万物莫不然；因其所非而非之，则万物莫不非</u>；知尧桀之自然而相非，则趣操睹矣。</p>
<p>“昔者尧、舜让而帝，之、哙(kuài)让而绝；汤、武争而王，白公争而灭。由此观之，争让之礼，尧桀之行，贵贱有时，未可以为常也。梁丽可以冲城，而不可以窒穴，言殊器也；骐骥、骅(huá)骝(liú)，一日而驰千里，捕鼠不如狸狌，言殊技也；鸱(chī)鸺(xiū)夜撮蚤，察毫末，昼出瞋目而不见丘山，言殊性也。故曰，盖师是而无非，师治而无乱乎？是未明天地之理，万物之情者也。是犹<u>师天而无地，师阴而无阳，其不可行明矣。然且语而不舍，非愚则诬也</u>。帝王殊禅，三代殊继。差其时，逆其俗者，谓之篡夫；当其时，顺其俗者，谓之义之徒。默默乎河伯！女恶知贵贱之门，小大之家。​”</p>
<p>    </p>
<p>河伯曰：​“然则我何为乎，何不为乎？吾辞受趣舍，吾终奈何？​”</p>
<p>北海若曰：​“以道观之，何贵何贱，是谓反衍；无拘而志，与道大蹇(jiǎn)。何少何多，是谓谢施；无一而行，与道参差。严严乎若国之有君，其无私德；繇繇(yóu)乎若祭之有社，其无私福；泛泛乎其若四方之无穷，其无所畛域。兼怀万物，其孰承翼？是谓无方。万物一齐，孰短孰长？<u>道无终始，物有死生</u>，不恃其成；一虚一盈，不位乎其形。年不可举，时不可止；消息盈虚，终则有始。是所以语大义之方，论万物之理也。<u>物之生也，若骤若驰，无动而不变，无时而不移</u>。何为乎？何不为乎？夫固将自化。​”</p>
<p>    </p>
<p>河伯曰：​“然则何贵于道邪？​”</p>
<p>北海若曰：​“知道者必达于理，达于理者必明于权，明于权者不以物害己。至德者，火弗能热，水弗能溺，寒暑弗能害，禽兽弗能贼。非谓其薄之也，言察乎安危，宁于祸福，谨于去就，莫之能害也。故曰，天在内，人在外，德在乎天。知乎人之行，本乎天，位乎得；蹢(zhí)躅(zhú)而屈伸，反要而语极。​”</p>
<p>曰：​“何谓天？何谓人？​”</p>
<p>北海若曰：​“<u>牛马四足，是谓天；落马首，穿牛鼻，是谓人</u>。故曰：无以人灭天，无以故灭命，无以得殉名。谨守而勿失，是谓反其真。​”</p>
<p>    </p>
<p>夔(kuí)怜蚿(xián)，蚿怜蛇，蛇怜风，风怜目，目怜心。</p>
<p>夔谓蚿曰：​“吾以一足趻(chěn)踔(chuō)而行，予无如矣。今子之使万足，独奈何？​”</p>
<p>蚿曰：​“不然。子不见夫唾者乎？喷则大者如珠，小者如雾，杂而下者不可胜数也。今予动吾天机，而不知其所以然。​”</p>
<p>蚿谓蛇曰：​“吾以众足行，而不及子之无足，何也？​”</p>
<p>蛇曰：​“夫天机之所动，何可易邪？吾安用足哉！”</p>
<p>蛇谓风曰：​“予动吾脊胁而行，则有似也。今子蓬蓬然起于北海，蓬蓬然入于南海，而似无有，何也？​”</p>
<p>风曰：​“然。予蓬蓬然起于北海而入南海也，然而指我则胜我，䲡(qiū)我亦胜我。虽然，夫折大木，蜚大屋者，唯我能也。”</p>
<p>故以众小不胜为大胜也。为大胜者，唯圣人能之。​</p>
<p>    </p>
<p>孔子游于匡，宋人围之数匝，而弦歌不惙(chuò)。子路入见，曰：​“何夫子之娱也？​”</p>
<p>孔子曰：​“来！吾语女。<u>我讳穷久矣，而不免，命也；求通久矣，而不得，时也</u>。当尧舜而天下无穷人，非知得也；当桀纣而天下无通人，非知失也；时势适然。夫水行不避蛟龙者，渔父之勇也；陆行不避兕虎者，猎夫之勇也；白刃交于前，视死若生者，烈士之勇也；<u>知穷之有命，知通之有时，临大难而不惧者，圣人之勇也</u>。由，处矣，吾命有所制矣。”</p>
<p>无几何，将甲者进，辞曰：​“以为阳虎也，故围之。今非也，请辞而退。​”</p>
<p>    </p>
<p>公孙龙问于魏牟曰：​“龙少学先王之道，长而明仁义之行；合同异，离坚白；然不然，可不可；困百家之知，穷众口之辩；吾自以为至达矣。今吾闻庄子之言，汒(máng)焉异之。不知论之不及与，知之弗若与？今吾无所开吾喙，敢问其方。​”</p>
<p>公子牟隐机大息，仰天而笑曰：​“子独不闻夫坎井之蛙乎？谓东海之鳖曰：‘吾乐与！出跳梁乎井干之上，入休乎缺甃(zhòu)之崖；赴水则接腋持颐，蹶泥则没足灭跗(fū)；还虷(hán)蟹与科斗，莫吾能若也。且夫擅(shàn)一壑之水，而跨跱(zhì)坎井之乐，此亦至矣，夫子奚不时来入观乎！’ 东海之鳖左足未入，而右膝已絷矣。于是逡(qūn)巡而却，告之海曰：‘夫千里之远，不足以举其大；千仞之高，不足以极其深。禹之时十年九潦(lào)，而水弗为加益；汤之时八年七旱，而崖不为加损。夫不为顷久推移，不以多少进退者，此亦东海之大乐也。’ 于是坎井之蛙闻之，适适然惊，规规然自失也。</p>
<p>“且夫知不知是非之竟，而犹欲观于庄子之言，是犹使蚊虻负山，商蚷(jù)驰河也，必不胜任矣。且夫知不知论极妙之言，而自适一时之利者，是非坎井之蛙与？且彼方跐(cǐ)黄泉而登大皇，无南无北，奭(shì)然四解，沦于不测；无东无西，始于玄冥，反于大通。子乃规规然而求之以察，索之以辩，是直用管窥天，用锥指地也，不亦小乎！子往矣！且子独不闻夫寿陵馀子之学行于邯郸与？未得国能，又失其故行矣，直匍匐而归耳。今子不去，将忘子之故，失子之业。​”</p>
<p>公孙龙口呿(qū)而不合，舌举而不下，乃逸而走。</p>
<p>    </p>
<p>庄子钓于濮水，楚王使大夫二人往先焉，曰：​“愿以境内累矣！”</p>
<p>庄子持竿不顾，曰：​“吾闻楚有神龟，死已三千岁矣，王巾笥(sì)而藏之庙堂之上。此龟者，宁其死为留骨而贵乎？宁其生而曳(yè)尾于塗中乎？​”</p>
<p>二大夫曰：​“宁生而曳尾塗中。​”</p>
<p>庄子曰：​“往矣！吾将曳尾于塗中。​”</p>
<p>    </p>
<p>惠子相梁，庄子往见之。或谓惠子曰：​“庄子来，欲代子相。​” 于是惠子恐，搜于国中三日三夜。</p>
<p>庄子往见之，曰：​“南方有鸟，其名为鹓，子知之乎？夫鹓(yuān)雏(chú)，发于南海而飞于北海，非梧桐不止，非练实不食，非醴泉不饮。于是鸱(chī)得腐鼠，鹓雏过之，仰而视之曰：‘吓！’ 今子欲以子之梁国而吓我邪？​”</p>
<p>    </p>
<p>庄子与惠子游于濠梁之上。庄子曰：​“鯈(tiáo)鱼出游从容，是鱼之乐也。​”</p>
<p>惠子曰：​“子非鱼，安知鱼之乐？​”</p>
<p>庄子曰：​“子非我，安知我不知鱼之乐？​”</p>
<p>惠子曰：​“我非子，固不知子矣；子固非鱼也，子之不知鱼之乐，全矣。​”</p>
<p>庄子曰：​“请循其本。子曰‘汝安知鱼乐’云者，既已知吾知之而问我，我知之濠上也。​”</p>
<p>    </p>
<hr>
<h3 id="至乐"><a class="header" href="#至乐">至乐</a></h3>
<p>天下有至乐无有哉？有可以活身者无有哉？今奚为奚据？奚避奚处？奚就奚去？奚乐奚恶？</p>
<p>夫天下之所尊者，富贵寿善也；所乐者，身安厚味美服好色音声也；所下者，贫贱夭恶也；所苦者，身不得安逸，口不得厚味，形不得美服，目不得好色，耳不得音声；若不得者，则大忧以惧，其为形也亦愚哉！</p>
<p>夫富者，苦身疾作，多积财而不得尽用，其为形也亦外矣。夫贵者，夜以继日，思虑善否，其为形也亦疏矣。人之生也，与忧俱生。<u>寿者惛惛(hūn)，久忧不死，何苦也</u>！其为形也亦远矣。烈士为天下见善矣，未足以活身。吾未知善之诚善邪，诚不善邪？若以为善矣，不足活身；以为不善矣，足以活人。故曰：​“忠谏不听，蹲循勿争。​” 故夫子胥争之以残其形，不争，名亦不成。诚有善无有哉？</p>
<p>今俗之所为与其所乐，吾又未知乐之果乐邪，果不乐邪？<u>吾观夫俗之所乐，举群趣者，誙誙(kēng)然如将不得已，而皆曰乐者，吾未之乐也，亦未之不乐也</u>。果有乐无有哉？<u>吾以无为诚乐矣，又俗之所大苦也</u>。故曰：​“<u>至乐无乐，至誉无誉</u>。​”</p>
<p>天下是非果未可定也。虽然，<u>无为可以定是非</u>。至乐活身，唯无为几存。请尝试言之。天无为以之清，地无为以之宁，故两无为相合，万物皆化。芒乎芴(wù)乎，而无从出乎！芴乎芒乎，而无有象乎！万物职职，皆从无为殖。故曰天地无为也而无不为也。人也孰能得无为哉！</p>
<p>    </p>
<p>庄子妻死，惠子吊之，庄子则方箕踞鼓盆而歌。</p>
<p>惠子曰：​“与人居、长子，老，身死不哭亦足矣，又鼓盆而歌，不亦甚乎！”</p>
<p>庄子曰：​“不然。是其始死也，我独何能无概！然<u>察其始而本无生，非徒无生也，而本无形，非徒无形也，而本无气</u>。杂乎芒芴之间，变而有气，气变而有形，形变而有生，今又变而之死，是相与为春秋冬夏四时行也。<u>人且偃然寝于巨室</u>，而我噭噭(jiào)然随而哭之，自以为不通乎命，故止也。​”</p>
<p>    </p>
<p>支离叔与滑介叔观于冥伯之丘，昆仑之虚，黄帝之所休。俄而柳生其左肘，其意蹶蹶然恶之。</p>
<p>支离叔曰：​“子恶之乎？​”</p>
<p>滑介叔曰：​“亡，予何恶！生者，假借也。假之而生生者，尘垢也。<u>死生为昼夜</u>。且<u>吾与子观化而化及我，我又何恶焉</u>！”</p>
<p>    </p>
<p>庄子之楚，见空髑(dú)髅，髐(xiāo)然有形，撽(qiào)以马捶，因而问之，曰：​“夫子贪生失理，而为此乎？将子有亡国之事，斧钺之诛，而为此乎？将子有不善之行，愧遗父母妻子之丑，而为此乎？将子有冻馁之患，而为此乎？将子之春秋故及此乎？​”</p>
<p>于是语卒，援髑髅，枕而卧。</p>
<p>夜半，髑髅见梦曰：​“子之谈者似辩士。视子所言，皆生人之累也，死则无此矣。子欲闻死之说乎？​”</p>
<p>庄子曰：​“然。​”</p>
<p>髑髅曰：​“死，<u>无君于上，无臣于下；亦无四时之事，从然以天地为春秋</u>，虽南面王乐，不能过也。​”</p>
<p>庄子不信，曰：​“吾使司命复生子形，为子骨肉肌肤，反子父母、妻子、闾里、知识，子欲之乎？​”</p>
<p>髑髅深矉(pín)蹙(cù)頞(è)曰：​“吾安能弃南面王乐而复为人间之劳乎！”</p>
<p>    </p>
<p>颜渊东之齐，孔子有忧色，子贡下席而问曰：​“小子敢问，回东之齐，夫子有忧色，何邪？​”</p>
<p>孔子曰：​“善哉汝问！昔者管子有言，丘甚善之，曰：‘褚(chǔ)小者不可以怀大，绠(gěng)短者不可以汲深。’夫若是者，以为命有所成而形有所适也，夫不可损益。吾恐回与齐侯言尧舜黄帝之道，而重以燧人神农之言。彼将内求于己而不得，不得则惑，人惑则死。</p>
<p>“且女独不闻邪？昔者海鸟止于鲁郊，鲁侯御而觞之于庙，奏《九韶》以为乐，具太牢以为膳。鸟乃眩视忧悲，不敢食一脔(luán)，不敢饮一杯，三日而死。此以己养养鸟也，非以鸟养养鸟也。夫以鸟养养鸟者，宜栖之深林，游之坛陆，浮之江湖，食之鳅䱔(tiáo)，随行列而止，委虵(yí)而处。彼唯人言之恶闻，奚以夫譊譊(náo)为乎！咸池九韶之乐，张之洞庭之野，鸟闻之而飞，兽闻之而走，鱼闻之而下入，人卒闻之，相与还而观之。<u>鱼处水而生，人处水而死。彼必相与异，其好恶故异也</u>。故先圣不一其能，不同其事。名止于实，义设于适，是之谓条达而福持。​”</p>
<p>    </p>
<p>列子行，食于道从，见百岁髑髅，攓(qiān)蓬而指之曰：​“唯予与汝知而未尝死，未尝生也。若果养乎？予果欢乎？​”</p>
<p>    </p>
<p>种有几，得水则为㡭(jì)，得水土之际则为蛙蠙(pín)之衣，生于陵屯则为陵舄(xì)，陵舄得郁栖则为乌足。乌足之根为蛴(qí)螬(cáo)，其叶为胡蝶。胡蝶胥也化而为虫，生于灶下，其状若脱，其名为鸲(qú)掇(duō)。鸲掇千日为鸟，其名为乾余骨。乾余骨之沫为斯弥，斯弥为食醯（xī）。颐辂(lù)生乎食醯，黄生乎九猷(yóu)，瞀(mào)芮生乎腐蠸(quán)。羊奚比乎不箰(sǔn)，久竹生青宁；青宁生程，程生马，马生人，人又反入于机。万物皆出于机，皆入于机。</p>
<p>    </p>
<hr>
<h3 id="达生"><a class="header" href="#达生">达生</a></h3>
<p>达生之情者，不务生之所无以为；达命之情者，不务命之所无奈何。养形必先之以物，物有余而形不养者有之矣；有生必先无离形，形不离而生亡者有之矣。生之来不能却，其去不能止。悲夫！世之人以为养形足以存生；而养形果不足以存生，则世奚足为哉！虽不足为而不可不为者，其为不免矣。</p>
<p>夫欲免为形者，莫如弃世。弃世则无累，无累则正平，正平则与彼更生，更生则几矣。事奚足弃而生奚足遗？<u>弃事则形不劳，遗生则精不亏</u>。夫形全精复，与天为一。<u>天地者，万物之父母也，合则成体，散则成始</u>。形精不亏，是谓能移；精而又精，反以相天。</p>
<p>    </p>
<p>子列子问关尹曰：​“至人潜行不窒，蹈火不热，行乎万物之上而不慄。请问何以至于此？​”</p>
<p>关尹曰：​“是纯气之守也，非知巧、果敢之列。居，予语女。凡有貌象声色者，皆物也。物与物何以相远？夫奚足以至乎先？是形色而已。则物之造乎不形，而止乎无所化，夫得是而穷之者，物焉得而止焉！彼将处乎不淫之度，而藏乎无端之纪，游乎万物之所终始。壹其性，养其气，合其德，以通乎物之所造。夫若是者，其天守全，其神无郤，物奚自入焉！</p>
<p>“<u>夫醉者之坠车，虽疾不死。骨节与人同而犯害与人异，其神全也</u>。乘亦不知也，坠亦不知也。<u>死生惊惧不入乎其胸中，是故迕物而不慴</u>(shè)。彼得全于酒而犹若是，而况得全于天乎？圣人藏于天，故莫之能伤也。​</p>
<p>”复仇者不折镆干，虽有忮心者不怨飘瓦，是以天下平均。故无攻战之乱，无杀戮之刑者，由此道也。不开人之天，而开天之天，开天者德生，开人者贼生。不厌其天，不忽于人，民几乎以其真！”</p>
<p>    </p>
<p>仲尼适楚，出于林中，见痀(ɡōu)偻者承蜩(tiáo)，犹掇(duō)之也。</p>
<p>仲尼曰：​“子巧乎！有道邪？​”</p>
<p>曰：​“我有道也。五六月累丸二而不坠，则失者锱铢；累三而不坠，则失者十一；累五而不坠，犹掇之也。吾处身也，若橛株枸；吾执臂也，若槁木之枝；虽天地之大，万物之多，而唯蜩翼之知。吾不反不侧，不以万物易蜩之翼，何为而不得！”</p>
<p>孔子顾谓弟子曰：​“用志不分，乃凝于神，其痀偻丈人之谓乎！”</p>
<p>    </p>
<p>颜渊问仲尼曰：​“吾尝济乎觞深之渊，津人操舟若神。吾问焉，曰：‘操舟可学邪？’ 曰：‘可。<u>善游者数能。若乃夫没人，则未尝见舟而便操之也</u>。’ 吾问焉而不吾告，敢问何谓也？​”</p>
<p>仲尼曰：​“善游者数能，忘水也。若乃夫没人之未尝见舟而便操之也，彼视渊若陵，视舟之覆犹其车却也。覆却万方陈乎前而不得入其舍，恶往而不暇！<u>以瓦注者巧，以钩注者惮，以黄金注者殙</u>。其巧一也，而有所矜，则重外也。<u>凡外重者内拙</u>。​”</p>
<p>    </p>
<p>田开之见周威公。威公曰：​“吾闻祝肾学生，吾子与祝肾游，亦何闻焉？​”</p>
<p>田开之曰：​“开之操拔篲(huì)以侍门庭，亦何闻于夫子！”</p>
<p>威公曰：​“田子无让，寡人愿闻之。​”</p>
<p>开之曰：​“闻之夫子曰：‘善养生者，若牧羊然，视其后者而鞭之。’”</p>
<p>威公曰：​“何谓也？​”</p>
<p>田开之曰：​“鲁有单豹者，岩居而水饮，不与民共利，行年七十而犹有婴儿之色，不幸遇饿虎，饿虎杀而食之。有张毅者，高门县薄，无不走也，行年四十而有内热之病以死。<u>豹养其内而虎食其外，毅养其外而病攻其内</u>，此二子者，皆不鞭其后者也”​。</p>
<p>    </p>
<p>仲尼曰：​“无入而藏，无出而阳，柴立其中央。三者若得，其名必极。夫畏塗者，十杀一人，则父子兄弟相戒也，必盛卒徒而后敢出焉，不亦知乎！<u>人之所取畏者，衽(rèn)席之上，饮食之间，而不知为之戒者</u>，过也！”</p>
<p>    </p>
<p>祝宗人玄端以临牢䇲，说彘曰：​“汝奚恶死？吾将三月㹖(huàn)汝，十日戒，三日齐，藉白茅，加汝肩尻乎雕俎(zǔ)之上，则汝为之乎？​”</p>
<p>为彘谋，曰不如食以糠糟而错之牢䇲之中，自为谋，则苟生有轩冕之尊，死得于腞(zhuàn)楯(shǔn)之上、聚偻之中则为之。<u>为彘谋则去之，自为谋则取之，所异彘者何也</u>？</p>
<p>    </p>
<p>桓公田，于泽，管仲御，见鬼焉。公抚管仲之手曰：​“仲父何见？​”</p>
<p>对曰：​“臣无所见。​”</p>
<p>公反，诶(ēi)诒(dài)为病，数日不出。</p>
<p>齐士有皇子告敖者曰：​“<u>公则自伤，鬼恶能伤公</u>！夫忿滀(xù)之气，散而不反，则为不足；上而不下，则使人善怒；下而不上，则使人善忘；不上不下，中身当心，则为病。​”</p>
<p>桓公曰：​“然则有鬼乎？​”</p>
<p>曰：​“有。沈有履，灶有髻。户内之烦壤，雷霆处之；东北方之下者，倍阿鲑蠪(lóng)跃之；西北方之下者，则泆阳处之。水有罔象，丘有峷(xīn)，山有夔(kuí)，野有彷徨，泽有委蛇。​”</p>
<p>公曰：​“请问，委蛇之状何如？​”</p>
<p>皇子曰：​“委蛇，其大如毂，其长如辕，紫衣而朱冠。其为物也，恶闻雷车之声，则捧其首而立。见之者殆乎霸。​”</p>
<p>桓公冁(chǎn)然而笑曰；​“此寡人之所见者也。​”</p>
<p>于是正衣冠与之坐，不终日而不知病之去也。</p>
<p>    </p>
<p>纪渻(shěng)子为王养斗鸡。</p>
<p>十日而问：​“鸡可斗已乎？​”</p>
<p>曰：​“未也，方虚㤭而恃气。​”</p>
<p>十日又问，曰：​“未也，犹应向景。​”</p>
<p>十日又问，曰：​“未也，犹疾视而盛气。​”</p>
<p>十日又问，曰：​“几矣，<u>鸡虽有鸣者，已无变矣，望之似木鸡矣</u>，其德全矣。异鸡无敢应，见者反走矣。​”</p>
<p>    </p>
<p>孔子观于吕梁，县水三十仞，流沫四十里，鼋(yuán)鼍(tuó)鱼鳖之所不能游也。见一丈夫游之，以为有苦而欲死也，使弟子并流而拯之。数百步而出，被发行歌而游于塘下。</p>
<p>孔子从而问焉，曰：​“吾以子为鬼，察子则人也。请问，蹈水有道乎？​”</p>
<p>曰：​“亡，吾无道。吾始乎故，长乎性，成乎命。与齐俱入，与汩偕出，从水之道而不为私焉。此吾所以蹈之也。​”</p>
<p>孔子曰：​“何谓始乎故，长乎性，成乎命？​”</p>
<p>曰：​“吾生于陵而安于陵，故也；长于水而安于水，性也；不知吾所以然而然，命也。​”</p>
<p>    </p>
<p>梓庆削木为鐻(jù)，鐻成，见者惊犹鬼神。</p>
<p>鲁侯见而问焉，曰：​“子何术以为焉？​”</p>
<p>对曰：​“臣工人，何术之有！虽然，有一焉。臣将为鐻，未尝敢以耗气也，必齐以静心。齐三曰，而不敢怀庆赏爵禄；齐五日，不敢怀非誉巧拙；齐七日，辄然忘吾有四枝形体也。当是时也，无公朝，其巧专而外骨消；然后入山林，观天性；形躯至矣，然后成见鐻，然后加手焉；不然则已。则以天合天，器之所以疑神者，其由是与！”</p>
<p>    </p>
<p>东野稷以御见庄公，进退中绳，左右旋中规。庄公以为文弗过也，使之钩百而反。</p>
<p>颜阖遇之，入见曰：​“稷之马将败。​”</p>
<p>公密而不应。少焉，果败而反。</p>
<p>公曰：​“子何以知之？​”</p>
<p>曰：​“其马力竭矣。而犹求焉，故曰败。​”</p>
<p>工倕旋而盖规矩，指与物化而不以心稽，故其灵台一而不桎。忘足，屦之适也；忘要，带之适也；<u>忘是非，心之适也</u>；不内变，不外从，事会之适也。始乎适而未尝不适者，忘适之适也。</p>
<p>    </p>
<p>有孙休者，踵门而诧子扁庆子曰：​“休居乡不见谓不修，临难不见谓不勇；然而田原不遇岁，事君不遇世，宾于乡里，逐于州部，则胡罪乎天哉？休恶遇此命也？​”</p>
<p>扁子曰：​“子独不闻夫至人之自行邪？忘其肝胆，遗其耳目，芒然彷徨乎尘垢之外，逍遥乎无事之业，是谓为而不恃，长而不宰。<u>今汝饰知以惊愚，修身以明污，昭昭乎若揭日月而行也</u>。汝得全而形躯，具而九窍，无中道夭于聋盲跛蹇(jiǎn)而比于人数亦幸矣，又何暇乎天之怨哉！子往矣！”</p>
<p>孙子出。扁子入，坐有间，仰天而叹。弟子问曰：​“先生何为叹乎？​”</p>
<p>扁子曰：​“向者休来，吾告之以至人之德，吾恐其惊而遂至于惑也。​”</p>
<p>弟子曰：​“不然。孙子之所言是邪？先生之所言非邪？非固不能惑是。孙子所言非邪？先生所言是邪？彼固惑而来矣，又奚罪焉！”</p>
<p>扁子曰：​“不然。昔者有鸟止于鲁郊，鲁君说之，为具太牢以飨之，奏《九韶》以乐之，鸟乃始忧悲眩视，不敢饮食。此之谓以己养养鸟也。若夫以鸟养养鸟者，宜栖之深林，浮之江湖，食之以委蛇，则安平陆而已矣。今休，款启寡闻之民也，吾告以至人之德，譬之若载鼷(xī)以车马，乐鴳(yàn)以钟鼓也。彼又恶能无惊乎哉！”</p>
<p>    </p>
<hr>
<h3 id="山木"><a class="header" href="#山木">山木</a></h3>
<p>庄子行于山中，见大木，枝叶盛茂，伐木者止其旁而不取也。问其故，曰：​“无所可用。​”</p>
<p>庄子曰：​“此木以不材得终其天年夫！”</p>
<p>出于山，舍于故人之家。故人喜，命竖子杀雁而烹之。竖子请曰：​“其一能鸣，其一不能鸣，请奚杀？​”</p>
<p>主人曰：​“杀不能鸣者。​”</p>
<p>明日，弟子问于庄子曰：​“昨日山中之木，以不材得终其天年；今主人之雁，以不材死；先生将何处？​”</p>
<p>庄子笑曰：​“周将处乎材与不材之间。材与不材之间，似之而非也，故未免乎累。<u>若夫乘道德而浮游则不然。无誉无訾，一龙一蛇，与时俱化，而无肯专为</u>；一上一下，以和为量，浮游乎万物之祖。<u>物物而不物于物</u>，则胡可得而累邪！此神农、黄帝之法则也。若夫万物之情，人伦之传，则不然。合则离，成则毁，廉则挫，尊则议，有为则亏，贤则谋，不肖则欺，胡可得而必乎哉！悲夫！弟子志之，其唯道德之乡乎！”</p>
<p>    </p>
<p>市南宜僚见鲁侯，鲁侯有忧色。市南子曰：​“君有忧色，何也？​”</p>
<p>鲁侯曰：​“吾学先王之道，脩先君之业；吾敬鬼尊贤，亲而行之，无须臾离居；然不免于患，吾是以忧。​”</p>
<p>市南子曰：​“君之除患之术浅矣！夫丰狐文豹，栖于山林，伏于岩穴，静也；夜行昼居，戒也；虽饥渴隐约，犹且胥疏于江湖之上而求食焉，定也；然且不免于罔罗机辟之患。是何罪之有哉？其皮为之灾也。今鲁国独非君之皮邪？吾愿君<u>刳形去皮，洒心去欲</u>，而游于无人之野。南越有邑焉，名为建德之国。其民愚而朴，少私而寡欲；知作而不知藏，与而不求其报；不知义之所适，不知礼之所将；猖狂妄行，乃蹈乎大方；其生可乐，其死可葬。吾愿君去国捐俗，与道相辅而行。​”</p>
<p>君曰：​“彼其道远而险，又有江山，我无舟车，奈何？​”</p>
<p>市南子曰：​“君无形倨，无留居，以为君车。​”</p>
<p>君曰：​“彼其道幽远而无人，吾谁与为邻？吾无粮，我无食，安得而至焉？​”</p>
<p>市南子曰：​“少君之费，寡君之欲，虽无粮而乃足。君其涉于江而浮于海，望之而不见其崖，愈往而不知其所穷。送君者皆自崖而反，君自此远矣！故<u>有人者累，见有于人者忧</u>。故尧非有人，非见有于人也。吾愿去君之累，除君之忧，而独与道游于大莫之国。<u>方舟而济于河，有虚船来触舟，虽有惼心之人不怒</u>。有一人在其上，则呼张歙之；一呼而不闻，再呼而不闻，于是三呼邪，则必以恶声随之。<u>向也不怒而今也怒，向也虚而今也实</u>。<u>人能虚己以游世，其孰能害之</u>！”</p>
<p>    </p>
<p>北宫奢为卫灵公赋敛以为钟，为坛乎郭门之外，三月而成上下之县(xuán)。</p>
<p>王子庆忌见而问焉，曰：​“子何术之设？​”</p>
<p>奢曰：​“一之间，无敢设也。奢闻之，‘既雕既琢，复归于朴。’ 侗乎其无识，傥乎其怠疑；萃乎芒乎，其送往而迎来；来者勿禁，往者勿止；从其强梁，随其曲傅，因其自穷，故朝夕赋敛而毫毛不挫，而况有大塗者乎！”</p>
<p>    </p>
<p>孔子围于陈蔡之间，七日不火食。</p>
<p>大公任往吊之曰：​“子几死乎？​”</p>
<p>曰：​“然”​。</p>
<p>“子恶死乎？”</p>
<p>曰：“然。”</p>
<p>任曰：​“予尝言不死之道。东海有鸟焉，其名曰意怠。其为鸟也，翂翂(fēn)翐翐(zhì)，而似无能；引援而飞，迫胁而栖；进不敢为前，退不敢为后；食不敢先尝，必取其绪。是故其行列不斥，而外人卒不得害，是以免于患。直木先伐，甘井先竭。子其意者饰知以惊愚，修身以明污，昭昭乎如揭日月而行，故不免也。昔吾闻之大成之人曰：‘<u>自伐者无功，功成者堕，名成者亏</u>。’ 孰能<u>去功与名而还与众人！道流而不明居，得行而不名处</u>；纯纯常常，乃比于狂；削迹捐势，不为功名。是故无责于人，人亦无责焉。至人不闻，子何喜哉？”</p>
<p>孔子曰：​“善哉！” 辞其交游，去其弟子，逃于大泽；衣裘褐，食杼栗；入兽不乱群，入鸟不乱行。鸟兽不恶，而况人乎！</p>
<p>    </p>
<p>孔子问子桑雽(hù)曰：​“吾再逐于鲁，伐树于宋，削迹于卫，穷于商周，围于陈蔡之间。吾犯此数患，亲交益疏，徒友益散，何与？​”</p>
<p>子桑雽曰：​“子独不闻假人之亡与？林回弃千金之璧，负赤子而趋。或曰：‘为其布与？赤子之布寡矣；为其累与？赤子之累多矣；弃千金之璧，负赤子而趋，何也？’林回曰：‘彼以利合，此以天属也。’ <u>夫以利合者，迫穷祸患害相弃也；以天属者，迫穷祸患害相收也</u>。夫相收之与相弃亦远矣。且<u>君子之交淡若水，小人之交甘若醴</u>；<u>君子淡以亲，小人甘以绝</u>。彼无故以合者，则无故以离。​”</p>
<p>孔子曰：​“敬闻命矣！” 徐行翔佯而归，绝学捐书，弟子无挹(yì)于前，其爱益加进。</p>
<p>异日，桑雽又曰：​“舜之将死，乃命禹曰：‘汝戒之哉！<u>形莫若缘，情莫若率</u>。缘则不离，率则不劳；不离不劳，则不求文以待形；不求文以待形，固不待物。’”</p>
<p>    </p>
<p>庄子衣大布而补之，正緳(xié)系履而过魏王。魏王曰：​“何先生之惫邪？​”</p>
<p>庄子曰：​“贫也，非惫也。士有道德不能行，惫也；衣弊履穿，贫也，非惫也，此所谓非遭时也。王独不见夫腾猿乎？其得柟(nán)梓豫章也，揽蔓其枝而王长其间，虽羿、蓬蒙不能眄(miǎn)睨(nì)也。及其得柘(zhè)棘枳(zhǐ)枸(jǔ)之间也，危行侧视，振动悼栗；此筋骨非有加急而不柔也，处势不便，未足以逞其能也。今处昏上乱相之间，而欲无惫，奚可得邪？此比干之见剖心征也夫！”</p>
<p>    </p>
<p>孔子穷于陈蔡之间，七日不火食，左据槁木，右击槁枝，而歌猋(biāo)氏之风，有其具而无其数，有其声而无宫角，木声与人声，犁然有当于人之心。</p>
<p>颜回端拱还目而窥之。仲尼恐其广己而造大也，爱己而造哀也，曰：​“回，无受天损易，无受人益难。无始而非卒也，人与天一也。夫今之歌者其谁乎？​”</p>
<p>回曰：​“敢问无受天损易。​”</p>
<p>仲尼曰：​“饥渴寒暑，穷桎不行，天地之行也，运物之泄也，言与之偕逝之谓也。<u>为人臣者，不敢去之。执臣之道犹若是，而况乎所以待天乎</u>！”</p>
<p>“何谓无受人益难？​”</p>
<p>仲尼曰：​“始用四达，爵禄并至而不穷，<u>物之所利，乃非己也</u>，吾命其在外者也。君子不为盗，贤人不为窃。吾若取之，何哉！故曰，鸟莫知于鷾(yì)鸸(ér)，目之所不宜处，不给视，虽落其实，弃之而走。其畏人也，而袭诸人间，社稷存焉尔。​”</p>
<p>“何谓无始而非卒？​”</p>
<p>仲尼曰：​“化其万物而不知其禅之者，焉知其所终？焉知其所始？正而待之而已耳。​”</p>
<p>“何谓人与天一邪？​”</p>
<p>仲尼曰：​“有人，天也；有天，亦天也。人之不能有天，性也，圣人晏然体逝而终矣！”</p>
<p>    </p>
<p>庄周游于雕陵之樊，睹一异鹊自南方来者，翼广七尺，目大运寸，感周之颡，而集于栗林。</p>
<p>庄周曰：​“此何鸟哉，翼殷不逝，目大不睹？​”</p>
<p>蹇裳躩(jué)步，执弹而留之。<u>睹一蝉，方得美荫而忘其身；螳螂执翳(yì)而搏之，见得而忘其形；异鹊从而利之，见利而忘其真</u>。</p>
<p>庄周怵然曰：​“噫！<u>物固相累，二类相召也</u>！” 捐弹而反走，虞人逐而谇(suì)之。</p>
<p>庄周反入，三日不庭。蔺(lìn)且(jū)从而问之：​“夫子何为顷间甚不庭乎？​”</p>
<p>庄周曰：​“吾守形而忘身，<u>观于浊水而迷于清渊</u>。且吾闻诸夫子曰：‘入其俗，从其令。’ 今吾游于雕陵而忘吾身，异鹊感吾颡，游于栗林而忘真，栗林虞人以吾为戮，吾所以不庭也。​”</p>
<p>    </p>
<p>阳子之宋，宿于逆旅。逆旅人有妾二人，其一人美，其一人恶，恶者贵而美者贱。阳子问其故，逆旅小子对曰：​“其美者自美，吾不知其美也；其恶者自恶，吾不知其恶也。​”</p>
<p>阳子曰：​“弟子记之！<u>行贤而去自贤之心</u>，安往而不爱哉！”</p>
<p>    </p>
<hr>
<h3 id="田子方"><a class="header" href="#田子方">田子方</a></h3>
<p>田子方侍坐于魏文侯，数称谿(xī)工。</p>
<p>文侯曰：​“谿工，子之师邪？​”</p>
<p>子方曰：​“非也，无择之里人也；称道数当，故无择称之。​”</p>
<p>文侯曰：​“然则子无师邪？​”</p>
<p>子方曰：​“有。​”</p>
<p>曰：​“子之师谁邪？​”</p>
<p>子方曰：​“东郭顺子。​”</p>
<p>文侯曰：​“然则夫子何故未尝称之？​”</p>
<p>子方曰：​“其为人也真，人貌而天虚，缘而葆真，清而容物。物无道，正容以悟之，使人之意也消。无择何足以称之！”</p>
<p>子方出，文侯傥然终日不言，召前立臣而语之曰：​“远矣，全德之君子！始吾以圣知之言仁义之行为至矣。吾闻子方之师，吾形解而不欲动，口钳而不欲言。吾所学者直土梗耳，夫魏真为我累耳！”</p>
<p>    </p>
<p>温伯雪子适齐，舍于鲁。鲁人有请见之者，温伯雪子曰：​“不可。吾闻中国之君子，明乎礼义而陋于知人心，吾不欲见也。​”</p>
<p>至于齐，反舍于鲁，是人也又请见。温伯雪子曰：​“往也蕲见我，今也又蕲见我，是必有以振我也。​”</p>
<p>出而见客，入而叹。明日见客，又入而叹。其仆曰：​“每见之客也，必入而叹，何耶？​”</p>
<p>曰：​“吾固告子矣：‘中国之民，明乎礼义而陋乎知人心。’ 昔之见我者，进退一成规一成矩，从容一若龙一若虎，其谏我也似子，其道我也似父，是以叹也。​”</p>
<p>仲尼见之而不言。子路曰：​“吾子欲见温伯雪子久矣，见之而不言，何邪？​”</p>
<p>仲尼曰：​“若夫人者，目击而道存矣，亦不可以容声矣。​”</p>
<p>    </p>
<p>颜渊问于仲尼曰：​“夫子步亦步，夫子趋亦趋，夫子驰亦驰；夫子奔逸绝尘，而回瞠若乎后矣！”</p>
<p>仲尼曰：​“回，何谓邪？​”</p>
<p>曰：​“夫子步，亦步也；夫子言，亦言也；夫子趋，亦趋也；夫子辩，亦辩也；夫子驰，亦驰也；夫子言道，回亦言道也；及奔逸绝尘而回瞠若乎后者，夫子不言而信，不比而周，无器而民滔乎前，而不知所以然而已矣。​”</p>
<p>仲尼曰：​“恶！可不察与！夫<u>哀莫大于心死，而人死亦次之</u>。日出东方而入于西极，万物莫不比方，有首有趾者，待是而后成功，是出则存，是入则亡。万物亦然，<u>有待也而死，有待也而生</u>。吾一受其成形，而不化以待尽，郊物而动，日夜无隙，而不知其所终；薰然其成形。知命不能规乎其前，丘以是日徂(cú)。</p>
<p>“吾终身与汝交一臂而失之，可不哀与！女殆著乎吾所以著也。彼已尽矣，而女求之以为有，是求马于唐肆也。吾服女也甚忘，女服吾也亦甚忘。虽然，女奚患焉！虽忘乎故吾，吾有不忘者存。​”</p>
<p>    </p>
<p>孔子见老聃，老聃新沐，方将被发而干，慹(zhé)然似非人。孔子便而待之，少焉见，曰：​“丘也眩与，其信然与？向者先生形体掘若槁木，似遗物离人而立于独也。​”</p>
<p>老聃曰：​“吾游心于物之初。​”</p>
<p>孔子曰：​“何谓邪？​”</p>
<p>曰：​“心困焉而不能知，口辟焉而不能言，尝为汝议乎其将。至阴肃肃，至阳赫赫；肃肃出乎天，赫赫发乎地；两者交通成和而物生焉，或为之纪而莫见其形。消息满虚，一晦一明，日改月化，日有所为，而莫见其功。生有所乎萌，死有所乎归，始终相反乎无端而莫知乎其所穷。非是也，且孰为之宗！”</p>
<p>孔子曰：​“请问游是。​”</p>
<p>老聃曰：​“夫得是，至美至乐也，得至美而游乎至乐，谓之至人。​”</p>
<p>孔子曰：​“愿闻其方。​”</p>
<p>曰：​“草食之兽不疾易薮(sǒu)，水生之虫不疾易水，<u>行小变而不失其大常也</u>，<u>喜怒哀乐不入于胸次</u>。夫天下也者，万物之所一也。<u>得其所一而同焉，则四支百体将为尘垢，而死生终始将为昼夜而莫之能滑</u>，而况得丧祸福之所介乎！弃隶者若弃泥塗，知身贵于隶也，贵在于我而不失于变。且<u>万化而未始有极也，夫孰足以患心</u>！已为道者解乎此。​”</p>
<p>孔子曰：​“夫子德配天地，而犹假至言以修心，古之君子，孰能脱焉？”</p>
<p>老聃曰：​“不然。夫水之于汋(zhuó)也，无为而才自然矣。至人之于德也，不修而物不能离焉，若天之自高，地之自厚，日月之自明，夫何脩焉！”</p>
<p>孔子出，以告颜回曰：​“丘之于道也，其犹醯(xī)鸡与！微夫子之发吾覆也，吾不知天地之大全也。​”</p>
<p>    </p>
<p>庄子见鲁哀公。哀公曰：​“鲁多儒士，少为先生方者。​”</p>
<p>庄子曰：​“鲁少儒。”</p>
<p>哀公曰：​“举鲁国而儒服，何谓少乎？​”</p>
<p>庄子曰：​“周闻之，儒者冠圜(huán)冠者，知天时；履句屦(jù)者，知地形；缓佩玦(jué)者，事至而断。君子有其道者，未必为其服也；为其服者；未必知其道也。公固以为不然，何不号于国中曰：‘无此道而为此服者，其罪死！’”</p>
<p>于是哀公号之五日，而鲁国无敢儒服者，独有一丈夫儒服而立乎公门。公即召而问以国事，千转万变而不穷。</p>
<p>庄子曰：​“以鲁国而儒者一人耳，可谓多乎？​”</p>
<p>    </p>
<p><u>百里奚爵禄不入于心，故饭牛而牛肥</u>，使秦穆公忘其贱，与之政也。<u>有虞氏死生不入于心，故足以动人</u>。</p>
<p>    </p>
<p>宋元君将画图，众史皆至，受揖而立；舐笔和墨，在外者半。有一史后至者，儃儃(tǎn)然不趋，受揖不立，因之舍。公使人视之，则解衣槃礴(bó)臝(luǒ)。君曰：​“可矣，是真画者也。​”</p>
<p>    </p>
<p>文王观于臧，见一丈人钓，而其钓莫钓；非持其钓有钓者也，常钓也。</p>
<p>文王欲举而授之政，而恐大臣父兄之弗安也；欲终而释之，而不忍百姓之无天也。于是旦而属之大夫曰：​“昔者，寡人梦见良人，黑色而髯(rán)，乘驳马而偏朱蹄，号曰：‘寓而政于臧丈人，庶几乎民有瘳(chōu)乎！’”</p>
<p>诸大夫蹴然曰：​“先君王也。​”</p>
<p>文王曰：​“然则卜之。​”</p>
<p>诸大夫曰：​“先君之命，王其无它，又何卜焉！”</p>
<p>遂迎臧丈人而授之政。典法无出，偏令无出。三年，文王观于国，则列士坏植散群，长官者不成德，螤(zhōnɡ)斛(hú)不敢入于四竟。</p>
<p>列士坏植散群，则尚同也；长官者不成德，则同务也；螤斛不敢入于四竟，则诸侯无二心也。</p>
<p>文王于是焉以为大师，北面而问曰：​“政可以及天下乎？​”</p>
<p>臧丈人昧然而不应，泛然而辞，朝令而夜遁，终身无闻。</p>
<p>颜渊问于仲尼曰：​“文王其犹未邪？又何以梦为乎？​”</p>
<p>仲尼曰：​“默，汝无言！夫文王尽之也，而又何论刺焉！彼直以循斯须也。​”</p>
<p>    </p>
<p>列御寇为伯昏无人射，引之盈贯，措杯水其肘上，发之，适矢复沓，方矢复寓。当是时，犹象人也。</p>
<p>伯昏无人曰：​“是射之射，非不射之射也。尝与汝登高山，履危石，临百仞之渊，若能射乎？​”</p>
<p>于是无人遂登高山，履危石，临百仞之渊，背逡巡，足二分垂在外，揖御寇而进之。御寇伏地，汗流至踵。</p>
<p>伯昏无人曰：​“<u>夫至人者，上窥青天，下潜黄泉，挥斥八极，神气不变</u>。今汝怵然有恂目之志，尔于中也殆矣夫！”</p>
<p>    </p>
<p>肩吾问于孙叔敖曰：​“子三为令尹而不荣华，三去之而无忧色。吾始也疑子，今视子之鼻间栩栩然，子之用心独奈何？​”</p>
<p>孙叔敖曰：​“吾何以过人哉！吾以其来不可却也，其去不可止也，<u>吾以为得失之非我也，而无忧色而已矣</u>。我何以过人哉！且不知其在彼乎，其在我乎？其在彼邪？亡乎我；在我邪？亡乎彼。方将踌躇，方将四顾，何暇至乎人贵人贱哉！”</p>
<p>仲尼闻之曰：​“古之真人，知者不得说，美人不得滥，盗人不得劫，伏戏黄帝不得友。<u>死生亦大矣，而无变乎己，况爵禄乎</u>！若然者，其神经乎大山而无介，入乎渊泉而不濡，处卑细而不惫，充满天地，即以与人，己愈有。”</p>
<p>    </p>
<p>楚王与凡君坐，少焉，楚王左右曰凡亡者三。凡君曰：​“凡之亡也，不足以丧吾存。夫凡之亡不足以丧吾存，则楚之存不足以存存。由是观之，则凡未始亡而楚未始存也。​”</p>
<p>    </p>
<hr>
<h3 id="知北游"><a class="header" href="#知北游">知北游</a></h3>
<p>知北游于玄水之上，登隐弅(fén)之丘而适遭无为谓焉。知谓无为谓曰：​“予欲有问乎若：何思何虑则知道？何处何服则安道？何从何道则得道？” 三问而无为谓不答也。非不答，不知答也。</p>
<p>知不得问，反于白水之南，登狐阕之上，而睹狂屈焉。知以之言也问乎狂屈。狂屈曰：​“唉！予知之，将语若。” 中欲言而忘其所欲言。</p>
<p>知不得问，反于帝宫，见黄帝而问焉。黄帝曰：​“<u>无思无虑始知道，无处无服始安道，无从无道始得道</u>。”</p>
<p>知问黄帝曰：​“我与若知之，彼与彼不知也，其孰是邪？”</p>
<p>黄帝曰：​“彼无为谓真是也，狂屈似之；我与汝终不近也。夫<u>知者不言，言者不知</u>，故圣人行不言之教。道不可致，德不可至。仁可为也，义可亏也，礼相伪也。故曰：‘失道而后德，失德而后仁，失仁而后义，失义而后礼。礼者，道之华而乱之首也。’ 故曰：‘为道者日损，损之又损之以至于无为，无为而无不为也。’ 今已为物也，欲复归根，不亦难乎！其易也，其唯大人乎！</p>
<p>“生也死之徒，死也生之始，孰知其纪！人之生，气之聚也；聚则为生，散则为死。若死生为徒，吾又何患！故万物一也，是其所美者为神奇，其所恶者为臭腐；<u>臭腐复化为神奇，神奇复化为臭腐</u>。故曰：‘通天下一气耳。’ 圣人故贵一。​”</p>
<p>知谓黄帝曰：​“吾问无为谓，无为谓不应我，非不我应，不知应我也。吾问狂屈，狂屈中欲告我而不我告，非不我告，中欲告而忘之也。今予问乎若，若知之，奚故不近？​”</p>
<p>黄帝曰：​“彼其真是也，以其不知也；此其似之也，以其忘之也；予与若终不近也，以其知之也。​”</p>
<p>狂屈闻之，以黄帝为知言。</p>
<p>    </p>
<p><u>天地有大美而不言，四时有明法而不议，万物有成理而不说</u>。圣人者，原天地之美而达万物之理，是故至人无为，大圣不作，观于天地之谓也。</p>
<p>合彼神明至精，与彼百化，物已死生方圆，莫知其根也，扁然而万物自古以固存。六合为巨，未离其内；秋豪为小，待之成体。天下莫不沉浮，终身不故；阴阳四时运行，各得其序。惛然若亡而存，油然不形而神，万物畜而不知。此之谓本根，可以观于天矣。</p>
<p>    </p>
<p>啮缺问道乎被衣，被衣曰：​“若<u>正汝形，一汝视，天和将至；摄汝知，一汝度，神将来舍</u>。德将为汝美，道将为汝居，汝瞳焉如新生之犊而无求其故！</p>
<p>”言未卒，啮缺睡寐。被衣大说，行歌而去之，曰：​“<u>形若槁骸，心若死灰，真其实知</u>，不以故自持，媒媒晦晦，无心而不可与谋。彼何人哉！”</p>
<p>    </p>
<p>舜问乎丞曰：​“道可得而有乎？”</p>
<p>曰：​“汝<u>身非汝有</u>也，汝何得有夫道？​”</p>
<p>舜曰：​“吾身非吾有也，孰有之哉？​”</p>
<p>曰：​“<u>是天地之委形也；生非汝有，是天地之委和也；性命非汝有，是天地之委顺也</u>；子孙非汝有，是天地之委蜕也。故<u>行不知所往，处不知所持，食不知所味</u>。天地之强阳气也，又胡可得而有邪！”</p>
<p>    </p>
<p>孔子问于老聃曰：​“今日晏闲，敢问至道。​”</p>
<p>老聃曰：​“汝齐戒，疏瀹(yuè)而心，澡雪而精神，掊击而知！夫道，窅(yǎo)然难言哉！将为汝言其崖略。</p>
<p>“夫昭昭生于冥冥，有伦生于无形，精神生于道，形本生于精，而万物以形相生，故九窍者胎生，八窍者卵生。其来无迹，其往无崖，无门无房，四达之皇皇也。邀于此者，四肢强，思虑恂达，耳目聪明，<u>其用心不劳，其应物无方</u>。天不得不高，地不得不广，日月不得不行，万物不得不昌，此其道与！</p>
<p>“且夫<u>博之不必知，辩之不必慧，圣人以断之矣</u>。若夫益之而不加益，损之而不加损者，圣人之所保也。渊渊乎其若海，魏魏乎其若山，终则复始也，运量万物而不匮。则君子之道，彼其外与！万物皆往资焉而不匮，此其道与！</p>
<p>“中国有人焉，非阴非阳，处于天地之间，直且为人，将反于宗。自本观之，生者，喑(yīn)醷(yì)物也。虽有寿夭，相去几何？须臾之说也。奚足以为尧桀之是非！果蓏有理，人伦虽难，所以相齿。圣人遭之而不违，过之而不守。调而应之，德也；偶而应之，道也；帝之所兴，王之所起也。</p>
<p>“<u>人生天地之间，若白驹之过郤，忽然而已</u>。注然勃然，莫不出焉；油然漻然，莫不入焉。<u>已化而生，又化而死</u>，生物哀之，人类悲之。解其天弢(tāo)，堕其天袠(zhì)，纷乎宛乎，魂魄将往，乃身从之，乃大归乎！不形之形，形之不形，是人之所同知也，非将至之所务也，此众人之所同论也。彼至则不论，论则不至。明见无值，辩不若默。道不可闻，闻不若塞。此之谓大得。​”</p>
<p>    </p>
<p>东郭子问于庄子曰：​“所谓道，恶乎在？​”</p>
<p>庄子曰：​“无所不在。”</p>
<p>东郭子曰：​“期而后可。”</p>
<p>庄子曰：​“在蝼蚁。​”</p>
<p>曰：​“何其下邪？”</p>
<p>曰：​“在稊(tí)稗(bài)。​”</p>
<p>曰：​“何其愈下邪？”</p>
<p>曰：​“在瓦甓(pì)。”</p>
<p>曰：​“何其愈甚邪？”</p>
<p>曰：​“在屎溺。”</p>
<p>东郭子不应。庄子曰：​“夫子之问也，固不及质。正获之问于监市履豨也，每下愈况。汝唯莫必，无乎逃物。至道若是，大言亦然。周、遍、咸三者，异名同实，其指一也。</p>
<p>“尝相与游乎无何有之宫，同合而论，无所终穷乎！尝相与无为乎！澹(dàn)而静乎！漠而清乎！调而闲乎！寥已吾志，无往焉而不知其所至，去而来而不知其所止，吾已往来焉而不知其所终；彷徨乎冯(píng)闳(hóng)，大知入焉而不知其所穷。<u>物物者与物无际，而物有际者，所谓物际者也</u>；不际之际，际之不际者也。谓盈虚衰杀，彼为盈虚非盈虚，彼为衰杀非衰杀，彼为本末非本末，彼为积散非积散也。​”</p>
<p>    </p>
<p>妸(ē)荷甘与神农同学于老龙吉。神农隐几阖户昼瞑，妸荷甘日中奓(zhà)户而入曰：​“老龙死矣！”</p>
<p>神农拥杖而起，嚗然放杖而笑，曰：​“天知予僻陋慢訑(dàn)，故弃予而死。已矣！夫子无所发予之狂言而死矣夫！”</p>
<p>弇(yǎn)堈(gāng)吊闻之曰：​“夫体道者，天下之君子所系焉。今于道，秋豪之端万分未得处一焉，而犹知藏其狂言而死，又况夫体道者乎！视之无形，听之无声，于人之论者，谓之冥冥，所以论道，而非道也。​”</p>
<p>于是泰清问乎无穷曰：​“子知道乎？​”</p>
<p>无穷曰：​“吾不知。​”</p>
<p>又问乎无为。无为曰：​“吾知道。​”</p>
<p>曰：​“子之知道，亦有数乎？​”</p>
<p>曰：​“有。​”</p>
<p>曰：​“其数若何？​”</p>
<p>无为曰：​“吾知道之可以贵，可以贱，可以约，可以散，此吾所以知道之数也。​”</p>
<p>泰清以之言也问乎无始曰：​“若是，则无穷之弗知与无为之知，孰是而孰非乎？​”</p>
<p>无始曰：​“不知深矣，知之浅矣；弗知内矣，知之外矣。​”</p>
<p>于是泰清中而叹曰：​“弗知乃知乎！知乃不知乎！孰知不知之知？​”</p>
<p>无始曰：​“道不可闻，闻而非也；道不可见，见而非也；道不可言，言而非也。知形形之不形乎！道不当名。​”</p>
<p>无始曰：​“有问道而应之者，不知道也。虽问道者，亦未闻道。道无问，问无应。无问问之，是问穷也；无应应之，是无内也。以无内待问穷，若是者，外不观乎宇宙，内不知乎大初，是以不过乎昆仑，不游乎太虚”​。</p>
<p>    </p>
<p>光曜问乎无有曰：​“夫子有乎？其无有乎？​”</p>
<p>无有弗应也。光曜不得问，而孰视其状貌，窅然空然，终日视之而不见，听之而不闻，搏之而不得也。​”</p>
<p>光曜曰：​“至矣！其孰能至此乎！予能有无矣，而未能无无也；及为无有矣，何从至此哉！”</p>
<p>    </p>
<p>大马之捶钩者，年八十矣，而不失豪芒。大马曰：​“子巧与，有道与？​”</p>
<p>曰：​“臣有守也。臣之年二十而好捶钩，于物无视也，非钩无察也。是用之者，假不用者也以长得其用，而况乎无不用者乎！物孰不资焉！</p>
<p>    </p>
<p>冉求问于仲尼曰：​“未有天地可知邪？​”</p>
<p>仲尼曰：​“可。古犹今也。​”</p>
<p>冉求失问而退，明日复见，曰：​“昔者吾问：‘未有天地可知乎？’夫子曰：‘可。古犹今也。’昔日吾昭然，今日吾昧然，敢问何谓也？​”</p>
<p>仲尼曰：​“昔之昭然也，神者先受之；今之昧然也，且又为不神者求邪！无古无今，无始无终。未有子孙而有子孙，可乎？​”</p>
<p>冉求未对。仲尼曰：​“已矣，未应矣！不以生生死，不以死死生。死生有待邪？皆有所一体。有先天地生者物邪？物物者非物。物出不得先物也，犹其有物也。无已。圣人之爱人也，终无已者，亦乃取于是者也”</p>
<p>    </p>
<p>颜渊问乎仲尼曰：​“回尝闻诸夫子曰：‘无有所将，无有所迎。’回敢问其游。​”</p>
<p>仲尼曰：​“古之人，外化而内不化；今之人，内化而外不化。与物化者，一不化者也。安化安不化，安与之相靡，必与之莫多。狶韦氏之囿，黄帝之圃，有虞氏之宫，汤武之室。君子之人，若儒墨者师，故以是非相䪢(jī)也，而况今之人乎！<u>圣人处物不伤物。不伤物者，物亦不能伤也</u>。唯无所伤者，为能与人相将迎。山林与！皋壤与！使我欣欣然而乐与！乐未毕也，哀又继之。哀乐之来，吾不能御，其去弗能止。悲夫，世人直为物逆旅耳！夫知遇而不知所不遇，能能而不能所不能。无知无能者，固人之所不免也。夫务免乎人之所不免者，岂不亦悲哉！<u>至言去言，至为去为</u>。齐知之所知，则浅矣。​”</p>
<p>    </p>
<hr>
<h2 id="杂篇"><a class="header" href="#杂篇">杂篇</a></h2>
<h3 id="庚桑楚"><a class="header" href="#庚桑楚">庚桑楚</a></h3>
<p>老聃之役，有庚桑楚者，偏得老聃之道，以北居畏垒之山，其臣之画然知者去之，其妾之挈然仁者远之；拥肿之与居，鞅掌之为使。居三年，畏垒大壤。畏垒之民相与言曰：​“庚桑子之始来，吾洒然异之。今吾日计之而不足，岁计之而有余。庶几其圣人乎！子胡不相与尸而祝之，社而稷之乎？​”</p>
<p>庚桑子闻之，南面而不释然。弟子异之。庚桑子曰：​“弟子何异于予？夫春气发而百草生，正得秋而万宝成。夫春与秋，岂无得而然哉？天道已行矣。吾闻至人，尸居环堵之室，而百姓猖狂不知所如往。今以畏垒之细民，而窃窃焉欲俎(zǔ)豆予于贤人之间，我其杓(biāo)之人邪！吾是以不释于老聃之言。​”</p>
<p>弟子曰：​“不然。夫寻常之沟，巨鱼无所还其体，而鲵鳅为之制；步仞之丘陵，巨兽无所隐其躯，而㜸(niè)狐为之祥。且夫尊贤授能，先善与利，自古尧舜以然，而况畏垒之民乎！夫子亦听矣！”</p>
<p>庚桑子曰：​“小子来！夫函车之兽，介而离山，则不免于网罟之患；吞舟之鱼，砀(dàng)而失水，则蚁能苦之。故鸟兽不厌高，鱼鳖不厌深。夫全其形生之人，藏其身也，不厌深眇而已矣。且夫二子者，又何足以称扬哉！是其于辩也，将妄凿垣墙而殖蓬蒿也。<u>简发而栉(zhì)，数米而炊，窃窃乎又何足以济世哉</u>！<u>举贤则民相轧，任知则民相盗</u>。<u>之数物者，不足以厚民</u>。<u>民之于利甚勤，子有杀父，臣有杀君，正昼为盗，日中穴阫(péi)</u>。吾语女，大乱之本，必生于尧舜之间，其末存乎千世之后。<u>千世之后，其必有人与人相食者也</u>！”</p>
<p>    </p>
<p>南荣趎(chú)蹴然正坐曰：​“若趎之年者已长矣，将恶乎托业以及此言邪？​”</p>
<p>庚桑子曰：​“<u>全汝形，抱汝生，无使汝思虑营营</u>。若此三年，则可以及此言矣。​”</p>
<p>南荣趎曰：​“目之与形，吾不知其异也，而盲者不能自见；耳之与形，吾不知其异也，而聋者不能自闻；心之与形，吾不知其异也，而狂者不能自得。形之与形亦辟矣，而物或间之邪，欲相求而不能相得？今谓趎曰：‘全汝形，抱汝生，勿使汝思虑营营。’ 趎勉闻道达耳矣！”</p>
<p>庚桑子曰：​“辞尽矣。曰奔蜂不能化藿(huò)蠋(zhú)，越鸡不能伏鹄卵，鲁鸡固能矣。鸡之与鸡，其德非不同也，有能与不能者，其才固有巨小也。今吾才小，不足以化子。子胡不南见老子！”</p>
<p>    </p>
<p>南荣趎赢粮，七日七夜至老子之所。</p>
<p>老子曰：​“子自楚之所来乎？​”</p>
<p>南荣趎曰：​“唯。​”</p>
<p>老子曰：​“子何与人偕来之众也？​”</p>
<p>南荣趎惧然顾其后。老子曰：​“子不知吾所谓乎？​”</p>
<p>南荣趎俯而惭，仰而叹曰：​“今者吾忘吾答，因失吾问。​”</p>
<p>老子曰：​“何谓也？​”</p>
<p>南荣趎曰：​“不知乎，人谓我朱愚；知乎，反愁我躯。不仁，则害人；仁，则反愁我身。不义，则伤彼；义，则反愁我己。我安逃此而可？此三言者，趎之所患也。愿因楚而问之。​”</p>
<p>老子曰：​“向吾见若眉睫之间，吾因以得汝矣。今汝又言，而信之。若规规然若丧父母。揭竿而求诸海也。女亡人哉！惘惘(wǎnɡ)乎！汝欲反汝情性而无由入，可怜哉！”</p>
<p>    </p>
<p>南荣趎请入就舍，召其所好，去其所恶。十日自愁，复见老子。</p>
<p>老子曰：​“汝自洒濯(zhuó)，熟哉郁郁乎！然而其中津津乎犹有恶也。夫外韄(huò)者不可繁而捉，将内揵(jiàn)；内韄者不可缪而捉，将外揵；外内韄者，道德不能持，而况放道而行者乎！”</p>
<p>南荣趎曰：​“里人有病，里人问之，病者能言其病、然其病，病者犹未病也。若趎之闻大道，譬犹饮药以加病也，趎愿闻卫生之经而已矣。​”</p>
<p>老子曰：​“<u>卫生之经，能抱一乎？能勿失乎？能无卜筮而知吉凶乎？能止乎？能已乎？能舍诸人而求诸已乎？能翛(xiāo)然乎？能侗然乎？能儿子乎</u>？<u>儿子终日嗥而嗌(ài)不嗄(shà)，和之至也</u>；终日握而手不掜(yì)，共其德也；终日视而目不瞚(shùn)，偏不在外也。<u>行不知所之，居不知所为</u>，与物委蛇，而同其波。是卫生之经已。​”</p>
<p>南荣趎曰：​“然则是至人之德已乎？​”</p>
<p>曰：​“非也。是乃所谓冰解冻释者，能乎？夫至人者，相与交食乎地，而交乐乎天，<u>不以人物利害相撄，不相与为怪，不相与为谋，不相与为事</u>，翛然而往，侗然而来。是谓卫生之经已。​”</p>
<p>曰：​“然则是至乎？​”</p>
<p>曰：​“未也。吾固告汝曰：能儿子乎？儿子<u>动不知所为，行不知所之，身若槁木之枝，而心若死灰</u>。若是者，祸亦不至，福亦不来。祸福无有，恶有人灾也！”</p>
<p>    </p>
<p>宇泰定者，发乎天光。发乎天光者，人见其人，物见其物。人有修者，乃今有恒；有恒者，人舍之，天助之。人之所舍，谓之天民；天之所助，谓之天子。</p>
<p><u>学者，学其所不能学也</u>；行者，行其所不能行也；辩者，辩其所不能辩也。<u>知止乎其所不能知，至矣</u>；若有不即是者，天钧败之。</p>
<p><u>备物以将形，藏不虞以生心，敬中以达彼，若是而万恶至者，皆天也，而非人也，不足以滑(ɡǔ)成，不可内于灵台</u>。灵台者，有持而不知其所持，而不可持者也。</p>
<p>不见其诚己而发，每发而不当；业入而不舍，每更为失。为不善乎显明之中者，人得而诛之；为不善乎幽间之中者，鬼得而诛之。明乎人，明乎鬼者，然后能独行。</p>
<p>券内者，行乎无名；券外者，志乎期费。行乎无名者，唯庸有光；志乎期费者，唯贾(ɡǔ)人也，人见其跂，犹之魁然。</p>
<p>与物穷者，物入焉；与物且者，其身之不能容，焉能容人！不能容人者无亲，无亲者尽人。</p>
<p><u>兵莫憯(cǎn)于志，莫邪为下</u>；<u>寇莫大于阴阳，无所逃于天地之间。非阴阳贼之，心则使之也</u>。</p>
<p>    </p>
<p>道通，其分也成也，其成也毁也。所恶乎分者，其分也以备；所以恶乎备者，其有以备。故出而不反，见其鬼；出而得，是谓得死。灭而有实，鬼之一也。</p>
<p><u>以有形者象无形者而定矣</u>。</p>
<p>出无本，入无窍。有实而无乎处，有长而无乎本剽，有所出而无窍者有实。有实而无乎处者，宇也。有长而无本剽者，宙也。有乎生，有乎死，有乎出，有乎入。入出而无见其形，是谓天门。天门者，无有也，万物出乎无有，有不能以有为有，必出乎无有，而无有一无有。圣人藏乎是。</p>
<p>    </p>
<p>古之人，其知有所至矣。恶乎至？有以为未始有物者，至矣，尽矣，弗可以加矣。其次以为有物矣，将以生为丧也，以死为反也，是以分已。其次曰始无有，既而有生，生俄而死；以无有为首，以生为体，以死为尻；孰知有无死生之一守者，吾与之为友。是三者虽异，公族也；昭景也，著戴也，甲氏也，著封也，非一也。</p>
<p>有生，黬(àn)也，披然，曰移是。尝言移是，非所言也。虽然，不可知者也。腊者之有膍(pí)胲(hǎi)，可散而不可散也。观室者周于寝庙，又适其偃焉，为是举移是。</p>
<p>请尝言移是。是以生为本，以知为师。因以乘是非，果有名实；因以己为质，使人以为己节，因以死偿节。若然者，以用为知，以不用为愚，以彻为名，以穷为辱，移是，今之人也，是蜩与学鸠同于同也。</p>
<p>    </p>
<p>蹍市人之足，则辞以放骜，兄则以妪，大亲则已矣。故曰，至礼有不人，至义不物，<u>至知不谋，至仁无亲</u>，至信辟金。</p>
<p>    </p>
<p>彻志之勃，解心之谬，去德之累，达道之塞。贵富显严名利六者，勃志也。容动色理气意六者，谬心也。恶欲喜怒哀乐六者，累德也。去就取与知能六者，塞道也。此四六者，不荡胸中则正，正则静，静则明，明则虚，虚则无为而无不为也。道者，德之钦也；生者，德之光也；性者，生之质也。性之动，谓之为；为之伪，谓之失。知者，接也；知者，谟也；知者之所不知，犹睨也。动以不得已之谓德，动无非我之谓治，名相反而实相顺也。</p>
<p>    </p>
<hr>
<h3 id="徐无鬼"><a class="header" href="#徐无鬼">徐无鬼</a></h3>
<p>徐无鬼因女商见魏武侯，武侯劳之曰：​“先生病矣！苦于山林之劳，故乃肯见于寡人。​”</p>
<p>徐无鬼曰：​“我则劳于君，君有何劳于我！君将盈耆欲，长好恶，则性命之情病矣；君将黜耆(shì)欲，掔(qiān)好恶，则耳目病矣。我将劳君，君有何劳于我！” 武侯超然不对。</p>
<p>少焉，徐无鬼曰：​“尝语君，吾相狗也。下之质，执饱而止，是狸德也；中之质，若视日；<u>上之质，若亡其一</u>。吾相狗，又不若吾相马也。吾相马，直者中绳，曲者中钩，方者中矩，圆者中规，是国马也，而未若天下马也。天下马有成材，若恤若失，若丧其一。若是者，超轶绝尘，不知其所。​” 武候大说而笑。</p>
<p>徐无鬼出，女商曰：​“先生独何以说吾君乎？吾所以说吾君者，横说之则以《诗》​《书》​《礼》​《乐》​，从说之则以《金板》​《六韬》。奉事而大有功者不可为数，而吾君未尝启齿。今先生何以说吾君，使吾君说若此乎？”</p>
<p>徐无鬼曰：​“吾直告之吾相狗马耳。​”</p>
<p>女商曰：​“若是乎？”</p>
<p>曰：​“子不闻夫越之流人乎？去国数日，见其所知而喜；去国旬月，见所尝见于国中者喜；及期年也，见似人者而喜矣；不亦去人滋久，思人滋深乎？夫逃虚空者，藜(lí)藋(diào)柱乎鼪(shēnɡ)鼬(yòu)之径，踉位其空，闻人足音跫(qiónɡ)然而喜矣，又况乎昆弟亲戚之謦(qǐnɡ)欬(kài)其侧者乎！久矣夫，莫以真人之言謦欬吾君之侧乎！”</p>
<p>    </p>
<p>徐无鬼见武侯，武侯曰：​“先生居山林，食芧(xù)栗，厌葱韭，以宾寡人，久矣。夫今老邪？其欲干酒肉之味邪？其寡人亦有社稷之福邪？”</p>
<p>徐无鬼曰：​“无鬼生于贫贱，未尝敢饮食君之酒肉，将来劳君也。​”</p>
<p>君曰：​“何哉，奚劳寡人？​”</p>
<p>曰：​“劳君之神与形。​”</p>
<p>武侯曰：​“何谓邪？​”</p>
<p>徐无鬼曰：​“天地之养也一，登高不可以为长，居下不可以为短。<u>君独为万乘之主，以苦一国之民，以养耳目鼻口，夫神者不自许也</u>。夫神者，好和而恶奸。夫奸，病也，故劳之。唯君所病之，何也？​”</p>
<p>武侯曰：​“欲见先生久矣。吾欲爱民而为义偃兵，其可乎？​”</p>
<p>徐无鬼曰：​“不可。爱民，害民之始也；为义偃兵，造兵之本也。君自此为之，则殆不成。凡成美，恶器也；君虽为仁义，几且伪哉！形固造形，成固有伐，变固外战。君亦必无盛鹤列于丽谯(qiáo)之间，无徒骥于锱坛之宫，无藏逆于得，无以巧胜人，无以谋胜人，无以战胜人。夫杀人之士民，兼人之土地，以养吾私与吾神者，其战不知孰善？胜之恶乎在？君若勿已矣，修胸中之诚，以应天地之情而勿撄。夫民死已脱矣，君将恶乎用夫偃兵哉！”</p>
<p>    </p>
<p>黄帝将见大隗(wěi)乎具茨之山，方明为御，昌寓骖(cān)乘，张若、謵(xí)朋前马，昆阍(hūn)、滑稽后车；至于襄城之野，七圣皆迷，无所问涂。</p>
<p>适遇牧马童子，问涂焉，曰：​“若知具茨之山乎？​”</p>
<p>曰：​“然。”</p>
<p>“若知大隗之所存乎？​”</p>
<p>曰：​“然。​”</p>
<p>黄帝曰：​“异哉小童！非徒知具茨之山，又知大隗之所存。请问为天下。​”</p>
<p>小童曰：​“夫为天下者，亦若此而已矣，又奚事焉！予少而自游于六合之内，予适有瞀(mào)病，有长者教予曰：‘若乘日之车而游于襄城之野。’ 今予病少痊，予又且复游于六合之外。夫为天下亦若此而已。予又奚事焉！”</p>
<p>黄帝曰：​“夫为天下者，则诚非吾子之事。虽然，请问为天下。​” 小童辞。</p>
<p>黄帝又问。小童曰：​“夫为天下者，亦奚以异乎牧马者哉？亦去其害马者而已矣！”</p>
<p>黄帝再拜稽首，称天师而退。</p>
<p>    </p>
<p>知士无思虑之变则不乐，辩士无谈说之序则不乐，察士无凌谇(suì)之事则不乐，<u>皆囿于物</u>者也。</p>
<p>招世之士兴朝，中民之士荣官，筋力之士矜难，勇敢之士奋患，兵革之士乐战，枯槁之士宿名，法律之士广治，礼教之士敬容，仁义之士贵际。</p>
<p><u>农夫无草莱之事则不比</u>，商贾无市井之事则不比。庶人有旦暮之业则劝，百工有器械之巧则壮。</p>
<p>钱财不积则贪者忧，权势不尤则夸者悲。势物之徒乐变，遭时有所用，不能无为也。此皆顺比于岁，不易于物者也。<u>驰其形性，潜之万物，终身不反，悲夫</u>！</p>
<p>    </p>
<p>庄子曰：​“<u>射者非前期而中，谓之善射，天下皆羿也，可乎</u>？​”</p>
<p>惠子曰：​“可。​”</p>
<p>庄子曰：​“天下非有公是也，而各是其所是，天下皆尧也，可乎？​”</p>
<p>惠子曰：​“可。​”</p>
<p>庄子曰：​“然则儒、墨、杨、秉四，与夫子为五，果孰是邪？或者若鲁遽(jù)者邪？其弟子曰：‘我得夫子之道矣，吾能冬爨鼎而夏造冰矣。’ 鲁遽曰：‘是直以阳召阳，以阴召阴，非吾所谓道也。吾示子乎吾道。’ 于是为之调瑟，废一于堂，废一于于室，鼓宫宫动，鼓角角动，音律同矣。夫或改调一弦，于五音无当也，鼓之，二十五弦皆动，未始异于声，而音之君已。且若是者邪？​”</p>
<p>惠子曰：​“今夫儒、墨、杨、秉，且方与我以辩，相拂以辞，相镇以声，而未始吾非也，则奚若矣？​”</p>
<p>庄子曰：​“齐人蹢(zhí)子于宋者，其命阍也不以完，其求钘(xíng)钟也以束缚，其求唐子也而未始出域，有遗类矣！夫楚人寄而谪阍者，夜半于无人之时而与舟人斗，未始离于岑(cén)而足以造于怨也。​”</p>
<p>    </p>
<p>庄子送葬，过惠子之墓，顾谓从者曰：​“郢(yǐng)人垩(è)漫其鼻端，若蝇翼，使匠石斫之。匠石运斤成风，听而斫之，尽垩而鼻不伤，郢人立不失容。宋元君闻之，召匠石曰：‘尝试为寡人为之。’ 匠石曰：‘臣则尝能斫之。虽然，臣之质死久矣。’ 自夫子之死也，吾无以为质矣！吾无与言之矣！”</p>
<p>        </p>
<p>管仲有病，桓公问之，曰：​“仲父之病病矣，可不讳云，至于大病，则寡人恶乎属国而可？​”</p>
<p>管仲曰：​“公谁欲与？​”</p>
<p>公曰：​“鲍叔牙。​”</p>
<p>曰：​“不可。其为人，洁廉善士也，其于不己若者不比之，又一闻人之过，终身不忘。使之治国，上且钩乎君，下且逆乎民。其得罪于君也，将弗久矣！”</p>
<p>公曰：​“然则孰可？​”</p>
<p>对曰：​“勿已，则隰(xí)朋可。其为人也，<u>上忘而下不畔，愧不若黄帝而哀不己若者</u>。以德分人谓之圣，以财分人谓之贤。<u>以贤临人，未有得人者也；以贤下人，未有不得人者也</u>。其于国有不闻也，其于家有不见也。勿已，则隰朋可。​”</p>
<p>    </p>
<p>吴王浮于江，登乎狙之山。众狙见之，恂然弃而走，逃于深蓁(zhēn)。有一狙焉，委蛇攫(jué)抓，见巧乎王。王射之，敏给博捷矢。王命相者趋射之，狙执死。</p>
<p>王顾谓其友颜不疑曰：​“之狙也，<u>伐其巧，恃其便，以敖予，以至此殛(jǐ)也</u>！戒之哉！嗟乎，<u>无以汝色骄人哉</u>！”</p>
<p>颜不疑归而师董梧，以锄其色，去乐辞显，三年而国人称之。</p>
<p>    </p>
<p>南伯子綦隐几而坐，仰天而嘘。颜成子入见曰：​“夫子，物之尤也。形固可使若槁骸，心固可使若死灰乎？​”</p>
<p>曰：​“吾尝居山穴之中矣，当是时也，田禾一睹我，而齐国之众三贺之。<u>我必先之，彼故知之；我必卖之，彼故鬻之</u>。若我而不有之，彼恶得而知之？若我而不卖之，彼恶得而鬻之？嗟乎！我悲人之自丧者，吾又悲夫悲人者，吾又悲夫悲人之悲者，其后而日远矣。​”</p>
<p>    </p>
<p>仲尼之楚，楚王觞之，孙叔敖执爵而立，市南宜僚受酒而祭曰：​“古之人乎！于此言已。​”</p>
<p>曰：​“丘也闻不言之言矣，未之尝言，于此乎言之。市南宜僚弄丸而两家之难解，孙叔敖甘寝秉羽而郢人投兵，丘愿有喙三尺！”</p>
<p>彼之谓不道之道，此之谓不言之辩，故德总乎道之所一。而<u>言休乎知之所不知，至矣</u>。道之所一者，德不能同也；知之所不能知者，辩不能举也；名若儒墨而凶矣。故海不辞东流，大之至也；圣人并包天地，泽及天下，而不知其谁氏。是故<u>生无爵，死无谥(shì)，实不聚，名不立，此之谓大人</u>。<u>狗不以善吠为良，人不以善言为贤</u>，而况为大乎！夫为大不足以为大，而况为德乎！夫大莫若天地，然奚求焉而大备矣。<u>知大备者，无求，无失，无弃，不以物易己也</u>。反已而不穷，循古而不摩，大人之诚。</p>
<p>    </p>
<p>子綦有八子，陈诸前，召九方歅(yīn)曰：​“为我相吾子，孰为祥？​”</p>
<p>九方歅曰：​“梱也为祥。​”</p>
<p>子綦瞿然喜曰：​“奚若？”</p>
<p>曰：​“梱也将与国君同食以终其身。​”</p>
<p>子綦索然出涕曰：​“吾子何为以至于是极也！”</p>
<p>九方歅曰：​“夫与国君同食，泽及三族，而况父母乎！今夫子闻之而泣，是御福也。子则祥矣，父则不祥。​”</p>
<p>子綦曰：​“歅，汝何足以识之，而梱祥邪？尽于酒肉入于鼻口矣，而何足以知其所自来？吾未尝为牧，而牂(zānɡ)生于奥；未尝好田，而鹑生于宎(yǎo)，若勿怪，何邪？吾所与吾子游者，游于天地。吾与之邀乐于天，吾与之邀食于地；吾不与之为事，不与之为谋，不与之为怪；吾与之乘天地之诚而不以物与之相撄，吾与之一委蛇而不与之为事所宜。今也，然有世俗之偿焉！凡有怪征者，必有怪行，殆乎，非我与吾子之罪，几天与之也！吾是以泣也。​”</p>
<p>无几何而使捆之于燕，盗得之于道，全而鬻之则难，不若刖之则易，于是乎刖而鬻之于齐，适当渠公之街，然身食肉而终。</p>
<p>    </p>
<p>啮缺遇许由，曰：​“子将奚之？​”</p>
<p>曰：​“将逃尧。​”</p>
<p>曰：​“奚谓邪？​”</p>
<p>曰：​“夫尧畜畜然仁，吾恐其为天下笑。后世其人与人相食与！夫民，不难聚也。爱之则亲，利之则至，誉之则劝，致其所恶则散。<u>爱利出乎仁义，捐仁义者寡，利仁义者众。夫仁义之行，唯且无诚，且假夫禽贪者器</u>。是以一人之断制利天下，譬之犹一覕(piē)也。夫尧知贤人之利天下也，而不知其贼天下也，夫唯外乎贤者知之矣！”</p>
<p>    </p>
<p>有暖姝(shū)者，有濡需者，有卷娄者。</p>
<p>所谓暖姝者，学一先生之言，则暖暖姝姝而私自说也，自以为足矣，而未知未始有物也，是以谓暖姝者也。</p>
<p>濡需者，豕(shǐ)虱是也，择疏鬣(liè)自以为广宫大囿，奎蹏(tí)曲隈(wēi)，乳间股脚，自以为安室利处，不知屠者之一旦鼓臂布草操烟火，而己与豕俱焦也。此以域进，此以域退，此其所谓濡需者也。</p>
<p>卷娄者，舜也。羊肉不慕蚁，蚁慕羊肉，羊肉膻也。<u>舜有膻行，百姓悦之</u>，故三徙成都，至邓之虚而十有万家。尧闻舜之贤，举之童土之地，曰冀得其来之泽。舜举乎童土之地，年齿长矣，聪明衰矣，而不得休归，所谓卷娄者也。</p>
<p>是以神人恶众至，众至则不比，不比则不利也。故无所甚亲，无所甚疏，抱德炀和以顺天下，此谓真人。于蚁弃知，于鱼得计，于羊弃意。</p>
<p>以目视目，以耳听耳，以心复心。若然者，其平也绳，其变也循。古之真人，以天待人，不以人入天。古之真人，得之也生，失之也死；得之也死，失之也生。</p>
<p>    </p>
<p>药也，其实堇也，桔梗也，鸡壅也，豕零也，是时为帝者也，何可胜言！</p>
<p>勾践也以甲循三千栖于会稽，唯种也能知亡之所以存，唯种也不知其身之所以愁。</p>
<p>故曰：鸱(chī)目有所适，鹤胫有所节，解之也悲。</p>
<p>故曰：风之过，河也有损焉；日之过，河也有损焉；请只风与日相与守河，而河以为未始其撄也，恃源而往者也。故水之守土也审，影之守人也审，物之守物也审。</p>
<p>故目之于明也殆，耳之于聪也殆，心之于殉也殆，凡能其于府也殆。殆之成也不给改。祸之长也兹萃，其反也缘功，其果也待久。而人以为己宝，不亦悲乎！故有亡国戮民无已，不知问是也。</p>
<p>    </p>
<p>故足之于地也践，虽践，恃其所不蹍而后善博也；<u>人之于知也少，虽少，恃其所不知而后知天之所谓也</u>。知大一，知大阴，知大目，知大均，知大方，知大信，知大定，至矣！大一通之，大阴解之，大目视之，大均缘之，大方体之，大信稽之，大定持之。</p>
<p>尽有天，循有照，冥有枢，始有彼。则其解之也似不解之者，其知之也似不知之也，不知而后知之。其问之也，不可以有崖，而不可以无崖。颉(xié)滑有实，古今不代，而不可以亏，则可不谓有大扬搉(què)乎！阖不亦问是已，奚惑然为！以不惑解惑，复于不惑，是尚大不惑。</p>
<p>    </p>
<hr>
<h3 id="则阳"><a class="header" href="#则阳">则阳</a></h3>
<p>则阳游于楚，夷节言之于王，王未之见，夷节归。</p>
<p>彭阳见王果曰：​“夫子何不谭我于王？​”</p>
<p>王果曰：​“我不若公阅休。​”</p>
<p>彭阳曰：​“公阅休奚为者邪？​”</p>
<p>曰：​“冬则擉(chuò)鳖于江，夏则休乎山樊。有过而问者，曰：‘此予宅也。’ 夫夷节已不能，而况我乎！吾又不若夷节。夫夷节之为人也，无德而有知，不自许，以之神其交，固颠冥乎富贵之地，非相助以德，相助消也。夫冻者假衣于春，暍(yē)者反冬乎冷风。夫楚王之为人也，形尊而严；其于罪也，无赦如虎；非夫佞人、正德，其孰能桡(náo)焉！</p>
<p>“故圣人，<u>其穷也，使家人忘其贫；其达也，使王公忘爵禄而化卑</u>。<u>其于物也，与之为娱矣；其于人也，乐物之通而保己焉</u>。故或不言而饮人以和，与人并立而使人化。父子之宜，彼其乎归居，而一闲其所施。其于人心者，若是其远也。故曰：待公阅休。​”</p>
<p>    </p>
<p>圣人达绸缪，周尽一体矣，而不知其然，性也。复命摇作，而以天为师，人则从而命之也。忧乎知，而所行恒无几时，其有止也，若之何！</p>
<p>生而美者，人与之鉴，不告则不知其美于人也。若知之，若不知之，若闻之，若不闻之，其可喜也终无已，人之好之亦无已，性也。<u>圣人之爱人也，人与之名，不告则不知其爱人也。若知之，若不知之，若闻之，若不闻之，其爱人也终无已，人之安之亦无已，性也</u>。</p>
<p>旧国旧都，望之畅然，虽使丘陵草木之缗，入之者十九，犹之畅然，况见见闻闻者也，以十仞之台县众闲者也。</p>
<p>    </p>
<p>冉相氏，得其环中以随成与物，无终无始，无几无时。日与物化者，一不化者也，阖尝舍之！夫师天而不得师天，与物皆殉，其以为事也，若之何？</p>
<p>夫圣人，未始有天，未始有人，未始有始，未始有物，与世偕行而不替，所行之备而不洫，其合之也若之何？</p>
<p>汤得其司御，门尹登恒，为之傅之，从师而不囿，得其随成。为之司其名。之名嬴法，得其两见，仲尼之尽虑，为之傅之。</p>
<p>容成氏曰：​“除日无岁，无内无外。​”</p>
<p>    </p>
<p>魏莹与田侯牟约，田侯牟背之。魏莹怒，将使人刺之。</p>
<p>犀首公孙衍闻而耻之，曰：​“君为万乘之君也，而以匹夫从仇。衍请受甲二十万，为君攻之，虏其人民，系其牛马，使其君内热发于背，然后拔其国。忌也出走，然后抶(chì)其背，折其脊。​”</p>
<p>季子闻而耻之，曰：​“筑十仞之城，城者既十仞矣，则又坏之，此胥靡之所苦也。今兵不起七年矣，此王之基也。衍，乱人也，不可听也。​”</p>
<p>华子闻而丑之，曰：​“善言伐齐者，乱人也；善言勿伐者，亦乱人也；谓‘伐之与不伐乱人也’者，又乱人也。​”</p>
<p>君曰：​“然则若何？​”</p>
<p>曰：​“君求其道而已矣。​”</p>
<p>惠子闻之，而见戴晋人。戴晋人曰：​“有所谓蜗者，君知之乎？​”</p>
<p>曰：​“然。​”</p>
<p>“<u>有国于蜗之左角者，曰触氏；有国于蜗之右角者，曰蛮氏。时相与争地而战，伏尸数万，逐北旬有五日而后反</u>。​”</p>
<p>君曰：​“噫！其虚言与？​”</p>
<p>曰：​“臣请为君实之。君以意在四方上下有穷乎？​”</p>
<p>君曰：​“无穷。​”</p>
<p>曰：​“知游心于无穷，而反在通达之国，若存若亡乎？​”</p>
<p>君曰：​“然。​”</p>
<p>曰：​“通达之中有魏，于魏中有梁，于梁中有王，王与蛮氏有辩乎？​”</p>
<p>君曰：​“无辩。​”</p>
<p>客出而君惝然若有亡也。</p>
<p>客出，惠子见。君曰：​“客，大人也，圣人不足以当之。​”</p>
<p>惠子曰：​“夫吹管也，犹有嗃(xiāo)也；吹剑首者，吷(xuè)而已矣。尧、舜，人之所誉也。道尧、舜于戴晋人之前，譬犹一吷也。​”</p>
<p>    </p>
<p>孔子之楚，舍于蚁丘之浆。其邻有夫妻臣妾登极者，子路曰：​“是稯稯(zōnɡ)何为者邪？​”</p>
<p>仲尼曰：​“是圣人仆也。是自埋于民，自藏于畔。其声销，其志无穷，其口虽言，其心未尝言，方且与世违而心不屑与之俱。是陆沉者也，是其市南宜僚邪？​”</p>
<p>子路请往召之。</p>
<p>孔子曰：​“已矣！彼知丘之著于己也，知丘之适楚也，以丘为，必使楚王之召己也。彼且以丘为佞人也，夫若然者，其于佞人也羞闻其言，而况亲见其身乎！而何以为存？​”</p>
<p>子路往视之，其室虚矣。</p>
<p>    </p>
<p>长梧封人问子牢曰：​“君为政焉勿卤莽，治民焉勿灭裂。<u>昔予为禾，耕而卤莽之，则其实亦卤莽而报予；芸而灭裂之，其实亦灭裂而报予。予来年变齐，深其耕而熟耰(yōu)之，其禾蘩(fán)以滋，予终年厌飧(sūn)</u>。​”</p>
<p>庄子闻之曰：​“<u>今人之治其形，理其心，多有似封人之所谓</u>。遁其天，离其性，灭其情，亡其神，以众为。<u>故卤莽其性者，欲恶之孽为性</u>，萑(huán)苇蒹葭(jiā)，始萌以扶吾形，寻擢吾性；并溃漏发，不择所出，漂疽疥痈，内热溲(sōu)膏是也。​”</p>
<p>    </p>
<p>柏矩学于老聃，曰：​“请之天下游。​”</p>
<p>老聃曰：​“已矣！天下犹是也。​”</p>
<p>又请之，老聃曰：​“汝将何始？​”</p>
<p>曰：​“始于齐。​”</p>
<p>至齐，见辜人焉，推而强之，解朝服而幕之，号天而哭之曰：​“子乎子乎！天下有大灾，子独先离之，曰‘莫为盗！莫为杀人！’ <u>荣辱立，然后睹所病；货财聚，然后睹所争</u>。今立人之所病，聚人之所争，穷困人之身，使无休时，欲无至此，得乎！</p>
<p>“<u>古之君人者，以得为在民，以失为在己</u>；以正为在民，以枉为在己；故一形有失其形者，退而自责。今则不然。<u>匿为物而愚不识，大为难而罪不敢，重为任而罚不胜，远其途而诛不至。民知力竭，则以伪继之</u>。日出多伪，士民安取不伪！<u>夫力不足则伪，知不足则欺，财不足则盗</u>。盗窃之行，于谁责而可乎？​”</p>
<p>    </p>
<p>蘧伯玉行年六十而六十化，<u>未尝不始于是之，而卒诎(qū)之以非也，未知今之所谓是之非五十九非也</u>。万物有乎生而莫见其根，有乎出而莫见其门。<u>人皆尊其知之所知，而莫知恃其知，之所不知，而后知，可不谓大疑乎</u>！已乎！已乎！且无所逃。此所谓然与然乎？</p>
<p>    </p>
<p>仲尼问于大史大弢(tāo)、伯常骞、狶韦曰：​“夫卫灵公饮酒湛乐，不听国家之政；田猎毕弋，不应诸侯之际，其所以为灵公者，何也？​”</p>
<p>大弢曰：​“是因是也。​”</p>
<p>伯常骞曰：​“夫灵公有妻三人，同滥而浴。史鰌奉御而进所，搏币而扶翼。其慢若彼之甚也，见贤人若此其肃也，是其所以为灵公也。​”</p>
<p>狶韦曰：​“夫灵公也死，卜葬于故墓不吉，卜葬于沙丘而吉。掘之数仞，得石椁焉，洗而视之，有铭焉，曰：‘不冯其子，灵公夺而里之。’ 夫灵公之为灵也久矣！之二人何足以识之！”</p>
<p>    </p>
<p>少知问于大公调曰：​“何谓丘里之言？​”</p>
<p>大公调曰：​“丘里者，<u>合十姓百名而以为风俗也</u>，<u>合异以为同，散同以为异</u>。<u>今指马之百体而不得马，而马系于前者，立其百体而谓之马也</u>。是故丘山积卑而为高，江河合小而为大，大人合并而为公。是以自外入者，有主而不执；由中出者，有正而不距。四时殊气，天不赐，故岁成；五官殊职，君不私，故国治；文武殊能，大人不赐，故德备；万物殊理，道不私，故无名。无名故无为，无为而无不为。时有终始，世有变化。祸福淳淳，至有所拂者而有所宜；自殉殊面，有所正者有所差。<u>比于大泽，百材皆度；观于大山，木石同坛</u>，此之谓丘里之言。​”</p>
<p>少知曰：​“然则谓之道，足乎？​”</p>
<p>大公调曰：​“不然。今计物之数，不止于万，而期曰万物者，以数之多者号而读之也。是故天地者，形之大者也；阴阳者，气之大者也；道者为之公。因其大而号以读之，则可也。已有之矣，乃将得比哉？则若以斯辩，譬犹狗马，其不及远矣。​”</p>
<p>少知曰：​“四方之内，六合之里，万物之所生恶起？​”</p>
<p>大公调曰：​“阴阳相照，相盖相治；四时相代，相生相杀。欲恶去就，于是桥起；雌雄片合，于是庸有。安危相易，祸福相生，缓急相摩，聚散以成。此名实之可纪，精微之可志也。随序之相理，桥运之相使，<u>穷则反，终则始。此物之所有</u>。<u>言之所尽，知之所至，极物而已</u>。<u>睹道之人，不随其所废，不原其所起</u>，此议之所止。​”</p>
<p>少知曰：​“季真之‘莫为’，接子之‘或使’，二家之议，孰正于其情，孰偏于其理？​”    </p>
<p>大公调曰：​“鸡鸣狗吠，是人之所知；<u>虽有大知，不能以言读其所自化，又不能以意测其所将为</u>。斯而析之，精至于无伦，大至于不可围。<u>或之使，莫之为，未免于物，而终以为过</u>。或使则实，莫为则虚。有名有实，是物之居；无名无实，在物之虚。可言可意，言而愈疏。<u>未生不可忌，已死不可徂(cú)。死生非远也，理不可睹</u>。或之使，莫之为，疑之所假。吾观之本，其往无穷；吾求之末，其来无止。无穷无止，言之无也，与物同理；或使莫为，言之本也，与物终始。道不可有，有不可无。道之为名，所假而行。或使莫为，在物一曲，夫胡为于大方？言而足，则终日言而尽道；言而不足，则终日言而尽物。道物之极，言默不足以载；非言非默，议有所极。​”</p>
<p>    </p>
<hr>
<h3 id="外物"><a class="header" href="#外物">外物</a></h3>
<p>外物不可必，故龙逢诛，比干戮，箕子狂，恶来死，桀纣亡。人主莫不欲其臣之忠，而忠未必信，故伍员流于江，苌(cháng)弘死于蜀，藏其血三年而化为碧。人亲莫不欲其子之孝，而孝未必爱，故孝己忧而曾参悲。</p>
<p>木与木相摩则然，金与火相守则流。阴阳错行，则天地大絯(hài)，于是乎有雷有霆，水中有火，乃焚大槐。有甚忧两陷而无所逃，螴(chén)蜳(dūn)不得成，心若悬于天地之间，慰暋沈屯，利害相摩，生火甚多，众人焚和，月固不胜火，于是乎有僓(tuí)然而道尽。</p>
<p>    </p>
<p>庄周家贫，故往贷粟于监河侯。监河侯曰：​“诺。我将得邑金，将贷子三百金，可乎？​”</p>
<p>庄周忿然作色曰：​“周昨来，有中道而呼者。周顾视车辙中，有鲋(fù)鱼焉。周问之曰：‘鲋鱼来！子何为者邪？’ 对曰：‘我，东海之波臣也。君岂有斗升之水而活我哉？’ 周曰：‘诺。我且南游吴越之王，激西江之水而迎子，可乎？’ 鲋鱼忿然作色曰：‘吾失我常与，我无所处。吾得斗升之水然活耳，君乃言此，曾不如早索我于枯鱼之肆！’”</p>
<p>    </p>
<p>任公子为大钩巨缁，五十犗(jiè)以为饵，蹲乎会稽，投竿东海，旦旦而钓，期年不得鱼。已而大鱼食之，牵巨钩錎没而下，骛扬而奋鬐(qí)，白波若山，海水震荡，声侔鬼神，惮赫千里。任公子得若鱼，离而腊之，自制河以东，苍梧已北，莫不厌若鱼者。已而后世辁(quán)才讽说之徒，皆惊而相告也。夫揭竿累，趣灌渎，守鲵鲋，其于得大鱼难矣。饰小说以干悬令，其于大达亦远矣。是以未尝闻任氏之风俗，其不可与经于世亦远矣。</p>
<p>    </p>
<p>儒以诗礼发冢。大儒胪传曰：​“东方作矣，事之何若？​”</p>
<p>小儒曰：​“未解裙襦，口中有珠。​《诗》固有之曰：‘青青之麦，生于陵陂。生不布施，死何含珠为！’”</p>
<p>“接其鬓，压其顪(huì)，儒以金椎控其颐，徐别其颊，无伤口中珠！”</p>
<p>    </p>
<p>老莱子之弟子，出取薪，遇仲尼，反以告，曰：​“有人于彼，修上而趋下，末偻而后耳，视若营四海，不知其谁氏之子。​”</p>
<p>老莱子曰：​“是丘也。召而来。​”</p>
<p>仲尼至。曰：​“丘！去汝躬矜与汝容知，斯为君子矣。​”</p>
<p>仲尼揖而退，蹙然改容而问曰：​“业可得进乎？​”</p>
<p>老莱子曰：​“夫不忍一世之伤，而骜万世之患。抑固窭(jù)邪，亡其略弗及邪？惠以欢为骜，终身之丑，中民之行进焉耳。相引以名，相结以隐。与其誉尧而非桀，不如两忘而闭其所非誉。反无非伤也，动无非邪也。圣人踌躇以兴事，以每成功。奈何哉其载焉终矜尔！”</p>
<p>    </p>
<p>宋元君夜半而梦人被发窥阿门，曰：​“予自宰路之渊，予为清江使河伯之所，渔者余且得予。​”</p>
<p>元君觉，使人占之，曰：​“此神龟也。​”</p>
<p>君曰：​“渔者有余且乎？​”</p>
<p>左右曰：​“有。​”</p>
<p>君曰：​“令余且会朝。​”</p>
<p>明日，余且朝，君曰：​“渔何得？​”</p>
<p>对曰：​“且之网得白龟焉，其圆五尺。​”</p>
<p>君曰：​“献若之龟。​”</p>
<p>龟至，君再欲杀之，再欲活之，心疑，卜之，曰：​“杀龟以卜吉。​”</p>
<p>乃刳龟，七十二钻而无遗策。</p>
<p>仲尼曰：​“神龟能见梦于元君，而不能避余且之网；知能七十二钻而无遗策，不能避刳肠之患。如是，则<u>知有所困，神有所不及也</u>。虽有至知，万人谋之。<u>鱼不畏网而畏鹈鹕</u>。<u>去小知而大知明，去善而自善矣</u>。​”</p>
<p>    </p>
<p>婴儿生无石师而能言，与能言者处也。</p>
<p>    </p>
<p>惠子谓庄子曰：​“子言无用。​”</p>
<p>庄子曰：​“知无用而始可与言用矣。天地非不广且大也，人之所用容足耳。然则厕足而垫之，致黄泉，人尚有用乎？​”</p>
<p>惠子曰：​“无用。​”</p>
<p>庄子曰：​“然则无用之为用也亦明矣。​”</p>
<p>    </p>
<p>庄子曰：​“人有能游，且得不游乎？人而不能游，且得游乎？夫流遁之志，决绝之行，噫，其非至知厚德之任与！覆坠而不反，火驰而不顾，虽相与为君臣，时也，易世而无以相贱。故曰：至人不留行焉。</p>
<p>“夫尊古而卑今，学者之流也。且以狶韦氏之流观今之世，夫孰能不波？唯至人乃能游于世而不僻，顺人而不失己。彼教不学，承意不彼。</p>
<p>“目彻为明，耳彻为聪，鼻彻为颤，口彻为甘，心彻为知，知彻为德。凡道，不欲壅，壅则哽，哽而不止则跈(jiàn)，跈则众害生。物之有知者恃息，其不殷，非天之罪。天之穿之，日夜无降，人则顾塞其窦。胞有重阆(lànɡ)，心有天游。室无空虚，则妇姑勃豀(xī)；心无天游，则六凿相攘。大林丘山之善于人也，亦神者不胜。</p>
<p>    </p>
<p>德溢乎名，名溢乎暴。谋稽乎誸(xián)，知出乎争，柴生乎守官，事果乎众宜。</p>
<p>春雨日时，草木怒生，铫(yáo)鎒(nòu)于是乎始修，草木之到植者过半，而不知其然。​</p>
<p>静然可以补病，眦搣(miè)可以休老，宁可以止遽(jù)。虽然，若是劳者之务也，佚者之所未尝过而问焉；圣人之所以駴(hài)天下，神人未尝过而问焉；贤人所以駴世，圣人未尝过而问焉；君子所以駴国，贤人未尝过而问焉；小人所以合时，君子未尝过而问焉。</p>
<p>演门有亲死者，以善毁爵为官师，其党人毁而死者半。尧与许由天下，许由逃之；汤与务光，务光怒之；纪他闻之，帅弟子而踆(cūn)于窾(kuǎn)水，诸侯吊之，三年，申徒狄因以踣(bó)河。</p>
<p><u>荃者所以在鱼，得鱼而忘荃；蹄者所以在兔，得兔而忘蹄；言者所以在意，得意而忘言</u>。吾安得夫忘言之人而与之言哉！</p>
<p>    </p>
<hr>
<h3 id="寓言"><a class="header" href="#寓言">寓言</a></h3>
<p>寓言十九，重言十七，卮言日出，和以天倪。</p>
<p>寓言十九，藉外论之。<u>亲父不为其子媒，亲父誉之，不若非其父者也</u>；非吾罪也，人之罪也。与己同则应，不与己同则反；同于己为是之，异于己为非之。</p>
<p>重言十七，所以已言也，是为耆(qí)艾。年先矣，而无经纬本末以期年耆者，是非先也。人而无以先人，无人道也；人而无人道，是之谓陈人。</p>
<p>卮言日出，和以天倪，因以曼衍，所以穷年。不言则齐，齐与言不齐，言与齐不齐也，故曰言无言。言无言，终身言，未尝言；终身不言，未尝不言。有自也而可，有自也而不可；有自也而然，有自也而不然。恶乎然？然于然。恶乎不然，不然于不然。恶乎可？可于可。恶乎不可？不可于不可。物固有所然，物固有所可，无物不然，无物不可。非卮言日出，和以天倪，孰得其久！万物皆种也，以不同形相禅，始卒若环，莫得其伦，是谓天均。天均者，天倪也。</p>
<p>    </p>
<p>庄于谓惠子曰：​“孔子行年六十而六十化，始时所是，卒而非之，<u>未知今之所谓是之非五十九年非也</u>。​”</p>
<p>惠子曰：​“孔子勤志服知也。​”</p>
<p>庄子曰：​“孔子谢之矣，而其未之尝言。孔子云：‘夫受才乎大本，复灵以生。鸣而当律，言而当法。利义陈乎前，而好恶是非直服人之口而已矣。使人乃以心服，而不敢蘁(wù)立，定天下之定。’ 已乎已乎！吾且不得及彼乎！”</p>
<p>    </p>
<p>曾子再仕而心再化，曰：​“吾及亲仕，三釜而心乐；后仕，三千钟而不洎亲，吾心悲。​”</p>
<p>弟子问于仲尼曰：​“若参者，可谓无所县其罪乎？​”</p>
<p>曰：​“既已县矣。夫无所县者，可以有哀乎？彼视三釜三千钟，如观鸟雀蚊虻相过乎前也。​”</p>
<p>    </p>
<p>颜成子游谓东郭子綦曰：​“自吾闻子之言，<u>一年而野，二年而从，三年而通，四年而物，五年而来，六年而鬼入，七年而天成，八年而不知死、不知生，九年而大妙</u>。​”</p>
<p>    </p>
<p>生有为，死也劝公。以其死也，有自也；而生阳也，无自也。而果然乎？恶乎其所适？恶乎其所不适？天有历数，地有人据，吾恶乎求之？</p>
<p>莫知其所终，若之何其无命也？莫知其所始，若之何其有命也？有以相应也，若之何其无鬼邪？无以相应也，若之何其有鬼邪？</p>
<p>    </p>
<p>众罔两问于景曰：​“若向也俯，而今也仰；向也括，而今也被发；向也坐，而今也起；向也行，而今也止。何也？​”</p>
<p>景曰：​“搜搜也，奚稍问也！予有而不知其所以。予，蜩甲也？蛇蜕也？似之而非也。火与日，吾屯也；阴与夜，吾代也。彼，吾所以有待邪？而况乎以无有待者乎！彼来则我与之来，彼往则我与之往，彼强阳则我与之强阳。强阳者，又何以有问乎！”</p>
<p>    </p>
<p>阳子居南之沛，老聃西游于秦，邀于郊，至于梁，而遇老子。老子中道仰天而叹曰：​“始以汝为可教，今不可也。​”</p>
<p>阳子居不答。至舍，进盥漱巾栉(zhì)，脱屦户外，膝行而前，曰：​“向者弟子欲请夫子，夫子行不闲，是以不敢。今闲矣，请问其过。​”</p>
<p>老子曰：​“而睢睢(huī)盱盱(xū)，而谁与居？大白若辱，盛德若不足。​”</p>
<p>阳子居蹴然变容曰：​“敬闻命矣！”</p>
<p>其往也，舍者迎将其家，公执席，妻执巾栉，舍者避席，炀者避灶。其反也，舍者与之争席矣。</p>
<p>    </p>
<hr>
<h3 id="让王"><a class="header" href="#让王">让王</a></h3>
<p>尧以天下让许由，许由不受。又让于子州支父，子州支父曰：​“以我为天子，犹之可也。虽然，我适有幽忧之病，方且治之，未暇治天下也。​” <u>夫天下至重也，而不以害其生，又况他物乎</u>！<u>唯无以天下为者，可以托天下也</u>。</p>
<p>舜让天下于子州支伯。子州支伯曰：​“予适有幽忧之病，方且治之，未暇治天下也。​” 故天下大器也，而不以易生，此有道者之所以异乎俗者也。</p>
<p>舜以天下让善卷，善卷曰：​“余立于宇宙之中，冬日衣皮毛，夏日衣葛絺(chī)；春耕种，形足以劳动；秋收敛，身足以休食；日出而作，日入而息，逍遥于天地之间而心意自得。吾何以天下为哉！悲夫，子之不知余也！” 遂不受。于是去而入深山，莫知其处。</p>
<p>舜以天下让其友石户之农，石户之农曰：​“捲捲(quán)乎后之为人，葆力之士也！” 以舜之德为未至也，于是夫负妻戴，携子以入于海，终身不反也。</p>
<p>    </p>
<p>大王亶(dàn)父居邠(bīn)，狄人攻之；事之以皮帛而不受，事之以犬马而不受，事之以珠玉而不受，狄人之所求者土地也。大王亶父曰：​“与人之兄居而杀其弟，与人之父居而杀其子，吾不忍也。子皆勉居矣！为吾臣与为狄人臣奚以异！且吾闻之：‘<u>不以所用养，害所养</u>。’” 因杖而去之，民相连而从之，遂成国于歧山之下。</p>
<p>夫大王亶父，可谓能尊生矣。能尊生者，虽贵富不以养伤身，虽贫贱不以利累形。今世之人居高官尊爵者，皆重失之，<u>见利轻亡其身，岂不惑哉</u>！</p>
<p>    </p>
<p>越人三世弑其君，王子搜患之，逃乎丹穴。而越国无君，求王子搜不得，从之丹穴。王子搜不肯出，越人熏之以艾。乘以王舆。王子搜援绥登车，仰天而呼曰：​“君乎，君乎，独不可以舍我乎！” 王子搜非恶为君也，恶为君之患也。若王子搜者，可谓不以国伤生矣！此固越人之所欲得为君也。</p>
<p>    </p>
<p>韩魏相与争侵地。子华子见昭僖侯，昭僖侯有忧色。</p>
<p>子华子曰：​“今使天下书铭于君之前，书之言曰：‘左手攫之则右手废，右手攫之则左手废，然而攫之者必有天下。’ 君能攫之乎？​”</p>
<p>昭僖侯曰：​“寡人不攫也。​”</p>
<p>子华子曰：​“甚善！自是观之，两臂重于天下也，身又重于两臂。韩之轻于天下亦远矣，今之所争者，其轻于韩又远。君固愁身伤生以忧戚之不得也！”</p>
<p>僖侯曰：​“善哉！教寡人者众矣，未尝得闻此言也。​” 子华子可谓知轻重矣。</p>
<p>    </p>
<p>鲁君闻颜阖得道之人也，使人以币先焉。颜阖守陋闾，苴(jū)布之衣而自饭牛。鲁君之使者至，颜阖自对之。</p>
<p>使者曰：​“此颜阖之家与？​”</p>
<p>颜阖对曰：​“此阖之家也。​”</p>
<p>使者至币，颜阖对曰：​“恐听谬而遗使者罪，不若审之。​”</p>
<p>使者还，反审之，复来求之，则不得已。故若颜阖者，真恶富贵也。</p>
<p>故曰：“道之真以治身，其绪余以为国家，其土苴以治天下。” 由此观之，帝王之功，圣人之余事也，非所以完身养生也。<u>今世俗之君子，多危身弃生以殉物，岂不悲哉</u>！</p>
<p>凡圣人之动作也，必察其所以之与其所以为。今且有人于此，<u>以随侯之珠弹千仞之雀，世必笑之</u>。是何也？则其所用者重而所要者轻也。夫生者，岂特随侯之重哉！</p>
<p>    </p>
<p>子列子穷，容貌有饥色。客有言之于郑子阳者，曰：​“列御寇，盖有道之士也，居君之国而穷，君无乃为不好士乎？​”</p>
<p>郑子阳即令官遗之粟。子列子见使者，再拜而辞。</p>
<p>使者去，子列子入，其妻望之而拊心曰：​“妾闻为有道者之妻子，皆得佚乐，今有饥色。君过而遗先生食，先生不受，岂不命邪！”</p>
<p>子列子笑，谓之曰：​“君非自知我也。以人之言而遗我粟，至其罪我也又且以人之言，此吾所以不受也。​” 其卒，民果作难而杀子阳。</p>
<p>    </p>
<p>楚昭王失国，屠羊说走而从于昭王。昭王反国，将赏从者，及屠羊说，屠羊说曰：​“大王失国，说失屠羊。大王反国，说亦反屠羊。臣之爵禄已复矣，又何赏之有？​”</p>
<p>王曰：​“强之！”</p>
<p>屠羊说曰：​“大王失国，非臣之罪，故不敢伏其诛，大王反国，非臣之功，故不敢当其赏。​”</p>
<p>王曰：​“见之！”</p>
<p>屠羊说曰：​“楚国之法，必有重赏大功而后得见，今臣之知不足以存国而勇不足以死寇。吴军入郢，说畏难而避寇，非故随大王也。今大王欲废法毁约而见说，此非臣之所以闻于天下也。​”</p>
<p>王谓司马子綦曰：​“屠羊说居处卑贱而陈义甚高，子綦为我延之以三旌(jīng)之位。​”</p>
<p>屠羊说曰：​“夫三旌之位，吾知其贵于屠羊之肆也；万钟之禄，吾知其富于屠羊之利也。然岂可以贪爵禄而使吾君有妄施之名乎！说不敢当，愿复反吾屠羊之肆。​” 遂不受也。</p>
<p>    </p>
<p>原宪居鲁，环堵之室，茨以生草；蓬户不完，桑以为枢；而瓮牖二室，褐以为塞；上漏下湿，匡坐而弦歌。</p>
<p>子贡乘大马，中绀(gàn)而表素，轩车不容巷，往见原宪。原宪华冠履，杖藜而应门。</p>
<p>子贡曰：​“嘻！先生何病？​”</p>
<p>原宪应之曰：​“宪闻之，无财谓之贫，学而不能行谓之病。今宪贫也，非病也。​”</p>
<p>子贡逡(qūn)巡而有愧色。</p>
<p>原宪笑曰：​“夫希世而行，比周而友，学以为人，教以为己，仁义之慝(tè)，舆马之饰，宪不忍为也。​”</p>
<p>    </p>
<p>曾子居卫，缊(yùn)袍无表，颜色肿哙(kuài)，手足胼胝(zhī)。三日不举火，十年不制衣，正冠而缨绝，捉衿而肘见，纳屦而踵决，曳縰(xǐ)而歌《商颂》​，声满天地，若出金石。天子不得臣，诸侯不得友。故<u>养志者忘形，养形者忘利，致道者忘心</u>矣。</p>
<p>    </p>
<p>孔子谓颜回曰：​“回，来！家贫居卑，胡不仕乎？​”</p>
<p>颜回对曰：​“不愿仕。回有郭外之田五十亩，足以给饘(zhān)粥；郭内之田十亩，足以为丝麻；鼓琴足以自娱；所学夫子之道者足以自乐也。回不愿仕。​”</p>
<p>孔子愀(qiǎo)然变容，曰：​“善哉，回之意！丘闻之：‘<u>知足者，不以利自累也；审自得者，失之而不惧；行修于内者，无位而不怍</u>(zuò)。’ 丘诵之久矣，今于回而后见之，是丘之得也。​”</p>
<p>    </p>
<p>中山公子牟谓瞻子曰：​“身在江海之上，心居乎魏阙之下，奈何？​”</p>
<p>瞻子曰：​“重生。重生则轻利。​”</p>
<p>中山公子牟曰：​“虽知之，未能自胜也。​”</p>
<p>瞻子曰：​“不能自胜则从之，神无恶乎？不能自胜而强不从者，此之谓重伤。重伤之人，无寿类矣。​”</p>
<p>魏牟，万乘之公子也，其隐岩穴也，难为于布衣之士；虽未至乎道，可谓有其意矣！</p>
<p>    </p>
<p>孔子穷于陈蔡之间，七日不火食，藜(lí)羹不糁(sǎn)，颜色甚惫，而犹弦歌于室。颜回择菜于外，子路、子贡相与言曰：​“夫子再逐于鲁，削迹于卫，伐树于宋，穷于商周，围于陈蔡，杀夫子者无罪，藉夫子者无禁。弦歌鼓琴，未尝绝音，君子之无耻也若此乎？​”</p>
<p>颜回无以应，入告孔子。孔子推琴，喟然而叹曰：​“由与赐，细人也。召而来，吾语之。​”</p>
<p>子路、子贡入。子路曰：​“如此者，可谓穷矣！”</p>
<p>孔子曰：​“是何言也！君子通于道之谓通，穷于道之谓穷。今丘抱仁义之道以遭乱世之患，其何穷之为！故<u>内省而不穷于道，临难而不失其德</u>，大寒既至，霜雪既降，吾是以知松柏之茂也。陈蔡之隘，于丘其幸乎！”</p>
<p>孔子削然反琴而弦歌，子路扢(xì)然执干而舞。子贡曰：​“吾不知天之高也，地之下也。​”</p>
<p><u>古之得道者，穷亦乐，通亦乐，所乐非穷通也，道德于此，则穷通为寒暑风雨之序矣</u>。故许由娱于颖阳，而共伯得乎共首。</p>
<p>    </p>
<p>舜以天下让其友北人无择，北人无择曰：​“异哉，后之为人也，居于畎(quǎn)亩之中，而游尧之门！不若是而已，又欲以其辱行漫我。吾羞见之。​” 因自投清泠之渊。</p>
<p>汤将伐桀，因卞随而谋，卞随曰：​“非吾事也。​”</p>
<p>汤曰：​“孰可？​”</p>
<p>曰：​“吾不知也。​”</p>
<p>汤又因瞀光而谋，瞀光曰：​“非吾事也。​”</p>
<p>汤曰：​“孰可？​”</p>
<p>曰：​“吾不知也。​”</p>
<p>汤曰：​“伊尹何如？​”</p>
<p>曰：​“强力忍垢，吾不知其他也。​”</p>
<p>汤遂与伊尹谋伐桀，克之，以让卞随。卞随辞曰：​“后之伐桀也谋乎我，必以我为贼也；胜桀而让我，必以我为贪也。吾生乎乱世，而无道之人再来漫我以其辱行，吾不忍数闻也！” 乃自投椆水而死。</p>
<p>汤又让瞀光曰：​“知者谋之，武者遂之，仁者居之，古之道也。吾子胡不立乎？​”</p>
<p>瞀光辞曰：​“废上，非义也；杀民，非仁也；人犯其难，我享其利，非廉也。吾闻之曰：‘非其义者，不受其禄；无道之世，不践其土。’ 况尊我乎！吾不忍久见也。​” 乃负石而自沉于庐水。</p>
<p>    </p>
<p>昔周之兴，有士二人处于孤竹，曰伯夷、叔齐。二人相谓曰：​“吾闻西方有人，似有道者，试往观焉。​”</p>
<p>至于岐阳，武王闻之，使叔旦往见之，与之盟曰：​“加富二等，就官一列。​” 血牲而埋之。</p>
<p>二人相视而笑，曰：​“嘻，异哉！此非吾所谓道也。昔者神农之有天下也，时祀尽敬而不祈喜；其于人也，忠信尽治而无求焉。乐与政为政，乐与治为治。不以人之坏自成也，不以人之卑自高也，不以遭时自利也。今周见殷之乱而遽为政，上谋而行货，阻兵而保威，割牲而盟以为信，扬行以说众，杀伐以要利。是推乱以易暴也。吾闻古之士，遭治世不避其任，遇乱世不为苟存。今天下暗，周德衰，其并乎周以涂吾身也，不如避之，以絜吾行。​” 二子北至于首阳之山，遂饿而死焉。</p>
<p>若伯夷、叔齐者，其于富贵也，苟可得已，则必不赖，高节戾行，独乐其志，不事于世，此二士之节也。</p>
<p>    </p>
<hr>
<h3 id="盗跖"><a class="header" href="#盗跖">盗跖</a></h3>
<p>孔子与柳下季为友，柳下季之弟，名曰盗跖。盗跖从卒九千人，横行天下，侵暴诸侯，穴室枢户，驱人牛马，取人妇女，贪得忘亲，不顾父母兄弟，不祭先祖。所过之邑，大国守城，小国入保，万民苦之。</p>
<p>孔子谓柳下季曰：​“夫为人父者，必能诏其子；为人兄者，必能教其弟。若父不能诏其子，兄不能教其弟，则无贵父子兄弟之亲矣。今先生，世之才士也，弟为盗跖，为天下害，而不能教也，丘窃为先生羞之。丘请为先生往说。​”</p>
<p>柳下季曰：​“先生言‘为人父者必能诏其子，为人兄者必能教其弟’。若子不听父之诏，弟不受兄之教，虽今先生之辩，将奈之何哉！且跖之为人也，心如涌泉，意如飘风，强足以拒敌，辩足以饰非，顺其心则喜，逆其心则怒，易辱人以言。先生必无往。​”</p>
<p>孔子不听，颜回为驭，子贡为右，往见盗跖。</p>
<p>盗跖乃方休卒徒大山之阳，脍人肝而餔(bū)之。孔子下车而前，见谒者，曰：​“鲁人孔丘，闻将军高义，敬再拜谒者。​”</p>
<p>谒者入通。盗跖闻之，大怒，目如明星，发上指冠，曰：​“此夫鲁国之巧伪人孔丘，非邪？为我告之：‘尔作言造语，妄称文武，冠枝木之冠，带死牛之胁，多辞缪说，<u>不耕而食，不织而衣，摇唇鼓舌，擅生是非</u>，以迷天下之主，使天下学士不反其本，妄作孝弟，而侥幸于封侯富贵者也。子之罪大极重，疾走归！不然，我将以子肝益昼之膳！’”</p>
<p>孔子复通曰：​“丘得幸于季，愿望履幕下。​”</p>
<p>谒者复通。盗跖曰：​“使来前！”</p>
<p>孔子趋而进，避席反走，再拜盗跖。盗跖大怒，两展其足，案剑嗔目，声如乳虎，曰：​“丘，来前！若所言，顺吾意则生，逆吾心则死！”</p>
<p>孔子曰：​“丘闻之，凡天下有三德：生而长大，美好无双，少长贵贱见而皆说之，此上德也；知维天地，能辩诸物，此中德也；勇悍果敢，聚众率兵，此下德也。凡人有此一德者，足以南面称孤矣。今将军兼此三者，身长八尺二寸，面目有光，唇如激丹，齿如齐贝，音中黄钟，而名曰盗跖，丘窃为将军耻不取焉。将军有意听臣，臣请南使吴、越，北使齐、鲁，东使宋、卫，西使晋、楚，使为将军造大城数百里，立数十万户之邑，尊将军为诸侯，与天下更始，罢兵休卒，收养昆弟，共祭先祖。此圣人才士之行，而天下之愿也。​”</p>
<p>盗跖大怒曰：​“丘，来前！夫可规以利，而可谏以言者，皆愚陋恒民之谓耳。今长大美好，人见而悦之者，此吾父母之遗德也。丘虽不吾誉，吾独不自知邪？且吾闻之，<u>好面誉人者，亦好背而毁之</u>。今丘告我以大城众民，是欲规我以利而恒民畜我也，安可久长也！城之大者，莫大乎天下矣。尧、舜有天下，子孙无置锥之地；汤、武立为天子，而后世绝灭；非以其利大故邪？</p>
<p>“且吾闻之，古者禽兽多而人少，于是民皆巢居以避之，昼拾橡栗，暮栖木上，故命之曰有巢氏之民。古者民不知衣服，夏多积薪，冬则炀之，故命之曰知生之民。神农之世，卧则居居，起则于于，民知其母，不知其父，与糜鹿共处，耕而食，织而衣，无有相害之心，此至德之隆也。然而黄帝不能致德，与蚩尤战于涿鹿之野，流血百里。尧、舜作，立群臣，汤放其主，武王杀纣，自是以后，以强陵弱，以众暴寡。汤、武以来，皆乱人之徒也。</p>
<p>“今子修文、武之道，掌天下之辩，以教后世。缝衣浅带，<u>矫言伪行，以迷惑天下之主，而欲求富贵焉，盗莫大于子</u>。天下何故不谓子为盗丘，而乃谓我为盗跖？子以甘辞说子路而使从之。使子路去其危冠，解其长剑，而受教于子，天下皆曰孔丘能止暴禁非。其卒之也，子路欲杀卫君而事不成，身菹(zū)于卫东门之上，子教子路菹此患，上无以为身，下无以为人，是子教之不至也。子自谓才士圣人邪？则再逐于鲁，削迹于卫，穷于齐，围于陈、蔡，不容身于天下。子之道岂足贵邪？</p>
<p>“世之所高，莫若黄帝，黄帝尚不能全德，而战涿鹿之野，流血百里。尧不慈，舜不孝，禹偏枯，汤放其主，武王伐纣，文王拘羑(yǒu)里。此六子者，世之所高也，孰论之，皆以利惑其真，而强反其情性，其行乃甚可羞也。</p>
<p>“世之所谓贤士，伯夷、叔齐。伯夷、叔齐辞孤竹之君而饿死于首阳之山，骨肉不葬。鲍焦饰行非世，抱木而死。申徒狄谏而不听，负石自投于河，为鱼鳖所食。介子推至忠也，自割其股以食文公，文公后背之，子推怒而去，抱木而燔(fán)死。尾生与女子期于梁下，女子不来，水至不去，抱梁柱而死，此六子者，无异于磔(zhé)犬流豕，操瓢而乞者，皆离名轻死，不念本养寿命者也。</p>
<p>“世之所谓忠臣者，莫若王子比干、伍子胥。子胥沉江，比干剖心，此二子者，世谓忠臣也，然卒为天下笑。自上观之，至于子胥、比干，皆不足贵也。</p>
<p>“丘之所以说我者，若告我以鬼事，则我不能知也；若告我以人事者，不过此矣，皆吾所闻知也。今吾告子以人之情，目欲视色，耳欲听声，口欲察味，志气欲盈。人上寿百岁，中寿八十，下寿六十，除病瘐(yǔ)、死丧、忧患，其中开口而笑者，一月之中不过四五日而已矣。天与地无穷，人死者有时，操有时之具而托于无穷之间，忽然无异骐骥之驰过隙也。不能说其志意，养其寿命者，皆非通道者也。</p>
<p>“丘之所言，皆吾之所弃也，亟去走归，无复言之！子之道，狂狂汲汲，诈巧虚伪事也，非可以全真也，奚足论哉！”</p>
<p>孔子再拜趋走，出门上车，执辔(pèi)三失，目茫然无见，色若死灰，据轼低头，不能出气。归到鲁东门外，适遇柳下季。柳下季曰：​“今者阙然数日不见，车马有行色，得微往见跖邪？​”</p>
<p>孔于仰天而叹曰：​“然。​”</p>
<p>柳下季曰：​“跖得无逆汝意若前乎？​”</p>
<p>孔子曰：​“然。丘所谓无病而自灸也，疾走料虎头，编虎须，几不免虎口哉！”</p>
<p>    </p>
<p>子张问于满苟得曰：​“盍不为行？无行则不信，不信则不任，不任则不利。故观之名，计之利，而义真是也。若弃名利，反之于心，则夫士之为行，不可一日不为乎！”</p>
<p>满苟得曰：​“<u>无耻者富，多信者显</u>。夫名利之大者，几在无耻而信。故观之名，计之利，而信真是也。若弃名利，反之于心，则夫士之为行，抱其天乎！”</p>
<p>子张曰：​“昔者桀、纣贵为天子，富有天下。今谓臧聚曰，汝行如桀、纣，则有怍色，有不服之心者，小人所贱也。仲尼、墨翟，穷为匹夫，今谓宰相曰，子行如仲尼、墨翟。则变容易色称不足，士诚贵也。故势为天子，未必贵也；穷为匹夫，未必贱也。贵贱之分，在行之美恶。​”</p>
<p>满苟得曰：​“小盗者拘，大盗者为诸侯，诸侯之门，仁义存焉。昔者桓公小白杀兄入嫂，而管仲为臣；田成子常杀君窃国，而孔子受币。论则贱之，行则下之，则是言行之情悖战于胸中也，不亦拂乎！故《书》曰：‘孰恶孰美，成者为首不成者为尾。’”</p>
<p>子张曰：​“子不为行，即将疏戚无伦，贵贱无义，长幼无序。五纪六位，将何以为别乎？​”</p>
<p>满苟得曰：​“尧杀长子，舜流母弟，疏戚有伦乎？汤放桀，武王杀纣，贵贱有义乎？王季为適，周公杀兄，长幼有序乎？儒者伪辞，墨子兼爱，五纪六位将有别乎？</p>
<p>“且子正为名，我正为利。名利之实，不顺于理，不监于道。吾日与子讼于无约，曰：‘小人殉财，君子殉名，其所以变其情，易其性，则异矣；乃至于<u>弃其所为而殉其所不为，则一也</u>。’ 故曰，无为小人，反殉而天；无为君子，从天之理。若枉若直，相而天极。面观四方，与时消息。若是若非，执而圆机；独成而意，与道徘徊。无转而行，无成而义，将失而所为。无赴而富，无殉而成，将弃而天。</p>
<p>“比干剖心，子胥抉眼，忠之祸也；直躬证父，尾生溺死，信之患也；鲍子立干，申子自埋，廉之害也；孔子不见母，匡子不见父，义之失也。此上世之所传，下世之所语，以为士者，正其言，必其行，故服其殃，离其患也。​”</p>
<p>    </p>
<p>无足问于知和曰：​“人卒未有不兴名就利者。彼富则人归之，归则下之，下则贵之。夫见下贵者，所以长生安体乐意之道也。今子独无意焉，知不足邪，意知而力不能行邪！故推正不忘邪？​”</p>
<p>知和曰：​“今夫此人以为与己同时而生，同乡而处者，以为夫绝俗过世之士焉；是专无主正，所以览古今之时，是非之分也，与俗化。世去至重，弃至尊，以为其所为也。此其所以论长生安体乐意之道，不亦远乎！惨怛(dá)之疾，恬愉之安，不监于体；怵惕(tì)之恐，欣欢之喜，不监于心；<u>知为为而不知所以为，是以贵为天子，富有天下，而不免于患也</u>。​”</p>
<p>无足曰：​“夫富之于人，无所不利，穷美究势，至人之所不得逮，贤人之所不能及，侠人之勇力而以为威强，秉人之知谋以为明察，因人之德以为贤良，非享国而严若君父。且夫声色滋味权势之于人，心不待学而乐之，体不待象而安之。夫欲恶避就，固不待师，此人之性也。天下虽非我，孰能辞之！”</p>
<p>知和曰：​“知者之为，故动以百姓，不违其度，是以足而不争，无以为故不求。不足故求之，争四处而不自以为贪；有余故辞之，弃天下而不自以为廉。廉贪之实，非以迫外也，反监之度。势为天子而不以贵骄人，富有天下而不以财戏人。计其患，虑其反，以为害于性，故辞而不受也，非以要名誉也。尧、舜为帝而雍，非仁天下也，不以美害生也；善卷、许由得帝而不受，非虚辞让也，不以事害己。此皆就其利，辞其害，而天下称贤焉，则可以有之，彼非以兴名誉也。​”</p>
<p>无足曰：​“必持其名，苦体绝甘，约养以持生，则亦犹病长厄而不死者也。​”</p>
<p>知和曰：​“<u>平为福，有余为害者，物莫不然，而财其甚者也</u>。</p>
<p>“今富人，耳营钟鼓管籥(yuè)之声，口嗛(qiè)于刍豢醪(láo)醴之味，以感其意，遗忘其业，可谓乱矣；</p>
<p>“侅(gāi)溺于冯气，若负重行而上坂也，可谓苦矣；</p>
<p>“贪财而取慰，贪权而取竭，静居则溺，体泽则冯，可谓疾矣；</p>
<p>“为欲富就利，故满若堵耳而不知避，且冯而不舍，可谓辱矣；</p>
<p>“财积而无用，服膺而不舍，满心戚醮(jiào)，求益而不止，可谓忧矣；</p>
<p>“内则疑劫请之贼，外则畏寇盗之害，内周楼疏，外不敢独行，可谓畏矣。</p>
<p>“此六者，天下之至害也，皆遗忘而不知察，<u>及其患至，求尽性竭财，单以反一日之无故而不可得也</u>。故观之名则不见，求之利则不得，缭意绝体而争此，不亦惑乎！”</p>
<p>    </p>
<hr>
<h3 id="说剑"><a class="header" href="#说剑">说剑</a></h3>
<p>昔赵文王喜剑，剑士夹门而客三千余人，日夜相击于前，死伤者岁百余人。好之不厌。如是三年，国衰，诸侯谋之。</p>
<p>太子悝(kuī)患之，募左右曰：​“孰能说王之意止剑士者，赐之千金。​”</p>
<p>左右曰：​“庄子当能。​”</p>
<p>太子乃使人以千金奉庄子。庄子弗受，与使者俱，往见太子，曰：​“太子何以教周，赐周千金？​”</p>
<p>太子曰：​“闻夫子明圣，谨奉千金以币从者。夫子弗受，悝尚何敢言。​”</p>
<p>庄子曰：​“闻太子所欲用周者，欲绝王之喜好也。使臣上说大王而逆王意，下不当太子，则身刑而死，周尚安所事金乎？使臣上说大王，下当太子，赵国何求而不得也！”</p>
<p>太子曰：​“然。吾王所见，唯剑士也。​”</p>
<p>庄子曰：​“诺。周善为剑。​”</p>
<p>太子曰：​“然吾王所见剑士，皆蓬头突鬓，垂冠，曼胡之缨，短后之衣，嗔目而语难，王乃说之。今夫子必儒服而见王，事必大逆。​”</p>
<p>庄子曰：​“请治剑服。​”</p>
<p>治剑服三日，乃见太子。太子乃与见王。王脱白刃待之。</p>
<p>庄子入殿门不趋，见王不拜。王曰：​“子欲何以教寡人，使太子先？​”</p>
<p>曰：​“臣闻大王喜剑，故以剑见王。​”</p>
<p>王曰：​“子之剑何能禁制？​”</p>
<p>曰：​“臣之剑，十步一人，千里不留行。​”</p>
<p>王大悦之，曰：​“天下无敌矣。​”</p>
<p>庄子曰：​“夫为剑者，示之以虚，开之以利，后之以发，先之以至。愿得试之。​”</p>
<p>王曰：​“夫子休，就舍待命，令设戏请夫子。​”</p>
<p>王乃校剑士七日，死伤者六十余人，得五六人，使奉剑于殿下，乃召庄子。</p>
<p>王曰：​“今日试使士敦剑。​”</p>
<p>庄子曰：​“望之久矣！”</p>
<p>王曰：​“夫子所御杖，长短何如？​”</p>
<p>曰：​“臣之所奉皆可。然臣有三剑，唯王所用，请先言而后试。​”</p>
<p>王曰：​“愿闻三剑。​”</p>
<p>曰：​“有天子之剑，有诸侯之剑，有庶人之剑。​”</p>
<p>王曰：​“天子之剑何如？​”</p>
<p>曰：​“天子之剑，以燕谿石城为锋。齐岱为锷，晋卫为脊，周宋为镡(xín)，韩魏为夹，包以四夷，裹以四时，绕以渤海，带以恒山，制以五行，论以刑德，开以阴阳，持以春夏，行以秋冬。此剑，直之无前，举之无上，案之无下，运之无旁。上决浮云，下绝地纪。此剑一用，匡诸侯，天下服矣。此天子之剑也。​”</p>
<p>文王芒然自失，曰：​“诸侯之剑何如？​”</p>
<p>曰：​“诸侯之剑，以知勇士为锋，以清廉士为锷，以贤良士为脊，以忠圣士为镡，以豪桀士为夹。此剑，直之亦无前，举之亦无上，案之亦无下，运之亦无旁。上法圆天以顺三光；下法方地以顺四时；中和民意以安四乡。此剑一用，如雷霆之震也，四封之内，无不宾服而听从君命者矣。此诸侯之剑也。​”</p>
<p>王曰：​“庶人之剑何如？​”</p>
<p>曰：​“庶人之剑，蓬头突鬓，垂冠，曼胡之缨，短后之衣，嗔目而语难。相击于前，上斩颈领，下决肝肺。此庶人之剑。无异于斗鸡，一旦命已绝矣，无所用于国事。今大王有天子之位而好庶人之剑，臣窃为大王薄之。​”</p>
<p>王乃牵而上殿，宰人上食，王三环之。 庄子曰：​“大王安坐定气，剑事已毕奏矣！”</p>
<p>于是文王不出宫三月，剑士皆服毙其处也。</p>
<p>    </p>
<hr>
<h3 id="渔父"><a class="header" href="#渔父">渔父</a></h3>
<p>孔子游乎缁帷之林，休坐乎杏坛之上。弟子读书，孔子弦歌鼓琴，奏曲未半。有渔父者，下船而来，须眉交白，被发揄(yú)袂(mèi)，行原以上，距陆而止，左手据膝，右手持颐以听。</p>
<p>曲终而招子贡、子路，二人俱对。客指孔子曰：​“彼何为者也？​”</p>
<p>子路对曰：​“鲁之君子也。​”</p>
<p>客问其族。子路对曰：​“族孔氏。​”</p>
<p>客曰：​“孔氏者何治也？​”</p>
<p>子路未应，子贡对曰：​“孔氏者，性服忠信，身行仁义，饰礼乐，选人伦，上以忠于世主，下以化于齐民，将以利天下。此孔氏之所治也。​”</p>
<p>又问曰：​“有土之君与？​”</p>
<p>子贡曰：​“非也。​”</p>
<p>“侯王之佐与？​”</p>
<p>子贡曰：​“非也”​。</p>
<p>“侯王之佐与？​”</p>
<p>子贡曰：​“非也”​。</p>
<p>客乃笑而还行，言曰：​“仁则仁矣，恐不免其身。<u>苦心劳形，以危其真</u>。呜呼，远哉其分于道也！”</p>
<p>子贡还，报孔子。孔子推琴而起曰：​“其圣人与！” 乃下求之，至于泽畔，方将杖拏(ná)而引其船，顾见孔子，还乡而立。孔子反走，再拜而进。</p>
<p>客曰：​“子将何求？​”</p>
<p>孔子曰：​“曩(nǎng)者先生有绪言而去，丘不肖，未知所谓，窃待于下风，幸闻咳唾之音，以卒相丘也。​”</p>
<p>客曰：​“嘻！甚矣，子之好学也！”</p>
<p>孔子再拜而起曰：​“丘少而修学，以至于今，六十九岁矣，无所得闻至教，敢不虚心！”</p>
<p>客曰：​“同类相从，同声相应，固天之理也。吾请释吾之所有而经子之所以。子之所以者，人事也。天子、诸侯、大夫、庶人，此四者自正，治之美也，四者离位而乱莫大焉。官治其职，人处其事，乃无所陵。</p>
<p>“故田荒室露，衣食不足，征赋不属，妻妾不和，长少无序，庶人之忧也；</p>
<p>“能不胜任，官事不治，行不清白，群下荒怠，功美不有，爵禄不持，大夫之忧也；</p>
<p>“廷无忠臣，国家昏乱，工技不巧，贡职不美，春秋后伦，不顺天子，诸侯之忧也；</p>
<p>“阴阳不和，寒暑不时，以伤庶物，诸侯暴乱，擅相攘伐，以残民人，礼乐不节，财用穷匮，人伦不饬(chì)，百姓淫乱，天子之忧也。</p>
<p>“今子既上无君侯有司之势，而下无大臣职事之官，而擅饰礼乐，选人伦，以化齐民，不亦泰多事乎！</p>
<p>“且人有八疵，事有四患，不可不察也。非其事而事之，谓之摠(zǒng)；莫之顾而进之，谓之佞；希意道言，谓之谄；不择是非而言，谓之谀；好言人之恶，谓之谗；析交离亲，谓之贼；称誉诈伪以败恶人，谓之慝(tè)；不择善否，两容颊适，偷拔其所欲，谓之险。<u>此八疵者，外以乱人，内以伤身，君子不友，明君不臣</u>。</p>
<p>“所谓四患者，好经大事，变更易常，以挂功名，谓之叨；专知擅事，侵人自用，谓之贪；见过不更，闻谏愈甚，谓之很；人同于己则可，不同于己，虽善不善，谓之矜。此四患也。能去八疵，无行四患，而始可教已。​”</p>
<p>孔子愀然而叹，再拜而起曰：​“丘再逐于鲁，削迹于卫，伐树于宋，围于陈、蔡。丘不知所失，而离此四谤者何也？​”</p>
<p>客凄然变容曰：​“甚矣，子之难悟也！<u>人有畏影恶迹而去之走者，举足愈数而迹愈多，走愈疾而影不离身，自以为尚迟，疾走不休，绝力而死</u>。<u>不知处阴以休影，处静以息迹</u>，愚亦甚矣！子审仁义之间，察同异之际，观动静之变，适受与之度，理好恶之情，和喜怒之节，而几于不免矣。<u>谨修而身，慎守其真，还以物与人，则无所累矣</u>。今不修之身而求之人，不亦外乎！”</p>
<p>孔子愀然曰：​“请问何谓真？​”</p>
<p>客曰：​“<u>真者，精诚之至也</u>。不精不诚，不能动人。故<u>强哭者，虽悲不哀；强怒者，虽严不威；强亲者，虽笑不和</u>。真悲无声而哀，真怒未发而威，真亲未笑而和。<u>真在内者，神动于外，是所以贵真也</u>。</p>
<p>“其用于人理也，事亲则慈孝，事君则忠贞，饮酒则欢乐，处丧则悲哀。忠贞以功为主，饮酒以乐为主，处丧以哀为主，事亲以适为主。功成之美，无一其迹矣；事亲以适，不论所以矣；饮酒以乐，不选其具矣；处丧以哀，无问其礼矣。礼者，世俗之所为也；<u>真者，所以受于天也，自然不可易也</u>。</p>
<p>“故圣人法天贵真，不拘于俗。愚者反此。不能法天而恤于人，不知贵真，禄禄而受变于俗，故不足。惜哉，子之蚤湛(dān)于人伪而晚闻大道也！”</p>
<p>孔子又再拜而起曰：​“今者丘得遇也，若天幸然。先生不羞，而比之服役，而身教之。敢问舍所在，请因受业而卒学大道。​”</p>
<p>客曰：​“吾闻之，可与往者，与之至于妙道；不可与往者，不知其道，慎勿与之，身乃无咎。子勉之，吾去子矣，吾去子矣！” 乃刺船而去，延缘苇间。</p>
<p>    </p>
<p>颜渊还车，子路授绥，孔子不顾，待水波定，不闻拏音而后敢乘。</p>
<p>子路旁车而问曰：​“由得为役久矣，未尝见夫子遇人如此其威也。万乘之主，千乘之君，见夫子未尝不分庭伉礼，夫子犹有倨傲之容。今渔父杖拏逆立，而夫子曲要磬(qìng)折，言拜而应，得无太甚乎？门人皆怪夫子矣，渔人何以得此乎？​”</p>
<p>孔子伏轼而叹曰：​“甚矣，由之难化也！湛于礼仪有间矣，而朴鄙之心至今未去。进，吾语汝！夫遇长不敬，失礼也；见贤不尊，不仁也。彼非至人，不能下人，下人不精，不得其真，故长伤身。</p>
<p>“惜哉！不仁之于人也，祸莫大焉，而由独擅之。且道者，万物之所由也。庶物失之者死，得之者生，<u>为事逆之则败，顺之则成</u>。故道之所在，圣人尊之。今渔父之于道，可谓有矣，吾敢不敬乎！”</p>
<p>    </p>
<hr>
<h3 id="列御寇"><a class="header" href="#列御寇">列御寇</a></h3>
<p>列御寇之齐，中道而反，遇伯昏瞀人。</p>
<p>伯昏瞀人曰：​“奚方而反？​”</p>
<p>曰：​“吾惊焉。​”</p>
<p>曰：​“恶乎惊？​”</p>
<p>曰：​“吾尝食于十浆，而五浆先馈。​”</p>
<p>伯昏瞀人曰：​“若是，则汝何为惊已？​”</p>
<p>曰：​“夫内诚不解，形谍成光，以外镇人心，使人轻乎贵老，而䪢其所患。夫浆人特为食羹之货，无多余之赢，其为利也薄，其为权也轻，而犹若是，而况于万乘之主乎！身劳于国而知尽于事，彼将任我以事而效我以功，吾是以惊。​”</p>
<p>伯昏督人曰：​“善哉观乎！女处已，人将保女矣！”</p>
<p>无几何而往，则户外之屦(jù)满矣。伯昏瞀人北面而立，敦杖蹙之乎颐，立有间，不言而出。</p>
<p>宾者以告列子，列子提屦，跣(xiǎn)而走，暨乎门，曰：​“先生既来，曾不发药乎？​”</p>
<p>曰：​“已矣，吾固告汝曰‘人将保汝’，果保汝矣。非汝能使人保汝，而汝不能使人无保汝也，而焉用之感豫出异也！必且有感，摇而本才，又无谓也。与汝游者又莫汝告也，彼所小言，尽人毒也。莫觉莫悟，何相孰也！<u>巧者劳而知者忧，无能者无所求，饱食而敖游，泛若不系之舟，虚而敖游者也</u>。​”</p>
<p>    </p>
<p>郑人缓也，呻吟于裘氏之地。祇三年而缓为儒，河润九里，泽及三族，使其弟墨。儒墨相与辩，其父助翟。十年而缓自杀。其父梦之曰：​“使而子为墨者予也。阖尝视其良，既为秋柏之实矣？​”</p>
<p>夫造物者之报人也，不报其人而报其人之天，彼故使彼。夫人以己为有以异于人，以贱其亲，齐人之井饮者相捽(zuó)也。故曰今之世皆缓也。自是，有德者以不知也，而况有道者乎！古者谓之遁天之刑。</p>
<p><u>圣人安其所安，不安其所不安；众人安其所不安，不安其所安</u>。</p>
<p>    </p>
<p>庄子曰：​“<u>知道易，勿言难</u>。知而不言，所以之天也；知而言之，所以之人也；古之至人天而不人。​”</p>
<p>朱泙(píng)漫学屠龙于支离益，单千金之家，三年技成而无所用其巧。</p>
<p>圣人以必不必，故无兵；众人以不必必之，故多兵；顺于兵故，行有求兵，恃之则亡。</p>
<p>小夫之知，不离苞苴(jū)竿牍，敝精神乎蹇(jiǎn)浅，而欲兼济道物，太一形虚。若是者，迷惑于宇宙，形累不知太初。彼至人者，归精神乎无始，而甘冥乎无何有之乡。水流乎无形，发泄乎太清。悲哉乎汝为，<u>知在毫毛，而不知大宁</u>！</p>
<p>    </p>
<p>宋人有曹商者，为宋王使秦。其往也，得车数乘；王说之，益车百乘。反于宋，见庄子曰：​“夫处穷闾厄巷，困窘织屦，槁项黄馘(guó)者，商之所短也；一悟万乘之主而从车百乘者，商之所长也。​”</p>
<p>庄子曰：​“秦王有病召医，破痈溃痤(cuó)者得车一乘，舐痔者得车五乘，所治愈下，得车愈多。子岂治其痔邪，何得车之多也？子行矣！”</p>
<p>    </p>
<p>鲁哀公乎问乎颜阖曰：​“吾以仲尼为贞干，国其有瘳乎？​”</p>
<p>曰：​“殆哉圾乎！仲尼方且饰羽而画，从事华辞，以支为旨，忍性以视民而不知不信，受乎心，宰乎神，夫何足以上民！彼宜女与，予颐与，误而可矣！<u>今使民离实学伪，非所以视民也，为后世虑</u>，不若休之。难治也！”</p>
<p><u>施于人而不忘，非天布也</u>。商贾不齿，虽以事齿之，神者弗齿。</p>
<p><u>为外刑者，金与木也；为内刑者，动与过也</u>。宵人之离外刑者，金木讯之；离内刑者，阴阳食之。夫免乎外内之刑者，唯真人能之。</p>
<p>    </p>
<p>孔子曰：​“凡人心险于山川，难于知天。天犹有春秋冬夏旦暮之期，人者厚貌深情。故有貌愿而益，有长若不肖，有顺懁(xuān)而达，有坚而缦，有缓而釬(hàn)。故其就义若渴者，其去义若热。故<u>君子远使之而观其忠，近使之而观其敬，烦使之而观其能，卒然问焉而观其知，急与之期而观其信，委之以财而观其仁，告之以危而观其节，醉之以酒而观其则，杂之以处而观其色</u>。九征至，不肖人得矣。​”</p>
<p>    </p>
<p>正考父一命而伛，再命而偻，三命而俯，循墙而走，孰敢不轨！如而夫者，一命而吕钜，再命而于车上舞，三命而名诸父，孰协唐、许！</p>
<p>贼莫大乎德有心而心有睫，及其有睫也而内视，内视而败矣。凶德有五，中德为首。何谓中德？中德也者，有以自好也，而吡(pǐ)其所不为者也。</p>
<p>穷有八极，达有三必，形有六府。美、髯、长、大、壮、丽、勇、敢，八者俱过人也，因以是穷。缘循，偃佒(yǎng)，困畏不若人，三者俱通达。智慧外通，勇动多怨，仁义多责。达生之情者傀，达于知者肖，达大命者随，达小命者遭。</p>
<p>    </p>
<p>人有见宋王者，锡车十乘，以其十乘骄稚庄子。</p>
<p>庄子曰：​“河上有家贫恃纬萧而食者，其子没于渊，得千金之珠。其父谓其子曰：‘取石来锻之！夫千金之珠，必在九重之渊而骊龙颔下。子能得珠者，必遭其睡也。使骊龙而寤，子尚奚微之有哉！’今宋国之深，非直九重之渊也；宋王之猛，非直骊龙也。子能得车者，必遭其睡也；使宋王而寤，子为䪢(jī)粉夫！”</p>
<p>    </p>
<p>或聘于庄子，庄子应其使曰：​“子见夫牺牛乎？衣以文绣，食以刍叔。及其牵而入于大庙，虽欲为孤犊，其可得乎！”</p>
<p>    </p>
<p>庄子将死，弟子欲厚葬之。庄子曰：​“<u>吾以天地为棺椁，以日月为连璧，星辰为珠玑，万物为赍(jī)送</u>。吾葬具岂不备邪？何以加此！”</p>
<p>弟子曰：​“吾恐乌鸢(yuān)之食夫子也。​”</p>
<p>庄子曰：​“在上为乌鸢食，在下为蝼蚁食，夺彼与此，何其偏也！”</p>
<p>以不平平，其平也不平；以不征征，其征也不征。明者唯为之使，神者征之。夫明之不胜神也久矣，而愚者恃其所见入于人，其功外也，不亦悲乎！</p>
<p>    </p>
<hr>
<h3 id="天下"><a class="header" href="#天下">天下</a></h3>
<p>天下之治方术者多矣，皆以其有为不可加矣。古之所谓道术者，果恶乎在？</p>
<p>曰：​“无乎不在。​”</p>
<p>曰：​“神何由降？明何由出？​”​</p>
<p>“圣有所生，王有所成，皆原于一。​”</p>
<p>不离于宗，谓之天人；不离于精，谓之神人；不离于真，谓之至人。以天为宗，以德为本，以道为门，兆于变化，谓之圣人；以仁为恩，以义为理，以礼为行，以乐为和，熏然慈仁，谓之君子；</p>
<p>以法为分，以名为表，以参为验，以稽为决，其数一二三四是也，百官以此相齿；以事为常，以衣食为主，蕃息畜藏，老弱孤寡为意，皆有以养，民之理也。</p>
<p>古之人其备乎！配神明，醇天地，育万物，和天下，泽及百姓，明于本数，系于末度，六通四辟，小大精粗，其运无乎不在。其明而在数度者，旧法、世传之史尚多有之；其在于《诗》​《书》​《礼》​《乐》者，邹鲁之士、搢绅先生多能明之。​《诗》以道志，​《书》以道事，​《礼》以道行，​《乐》以道和，​《易》以道阴阳，​《春秋》以道名分，其数散于天下而设于中国者，百家之学时或称而道之。</p>
<p>天下大乱，贤圣不明，道德不一。天下多得一察焉以自好。譬如耳目鼻口，皆有所明，不能相通。犹百家众技也，皆有所长，时有所用。虽然，不该不遍，一曲之士也。</p>
<p>判天地之美，析万物之理，察古人之全。寡能备于天地之美，称神明之容。是故内圣外王之道，暗而不明，郁而不发。</p>
<p>天下之人各为其所欲焉，以自为方。悲夫，百家往而不反，必不合矣！后世之学者，不幸不见天地之纯，古人之大体，道术将为天下裂。</p>
<p>    </p>
<p>不侈于后世，不靡于万物，不晖于数度，以绳墨自矫，而备世之急。古之道术有在于是者。墨翟、禽滑厘闻其风而说之。为之大过，已之大循。作为《非乐》​，命之曰《节用》​；生不歌，死无服。墨子泛爱，兼利而非斗，其道不怒；又好学而博，不异，不与先王同，毁古之礼乐。</p>
<p>黄帝有《咸池》​，尧有《大章》​，舜有《大韶》​，禹有《大夏》​，汤有《大濩(huò)》​，文王有《辟雍》之乐，武王、周公作《武》​。古之丧礼，贵贱有仪，上下有等，天子棺椁七重，诸侯五重，大夫三重，士再重。今墨子独生不歌，死不服，桐棺三寸而无椁，以为法式。以此教人，恐不爱人；以此自行，固不爱己。未败墨子道，虽然，歌而非歌，哭而非哭，乐而非乐，是果类乎？其生也勤，其死也薄，其道大觳(hú)；使人忧，使人悲，其行难为也，恐其不可以为圣人之道，反天下之心，天下不堪。墨子虽独能任，奈天下何！离于天下，其去王也远矣！</p>
<p>墨子称道曰：​“昔禹之湮(yān)洪水，决江河而通四夷九州也。名川三百，支川三千，小者无数。禹亲自操橐(tuó)耜(sì)，而九杂天下之川；腓无胈(bá)，胫无毛，沐甚雨，栉(zhì)疾风，置万国。禹大圣也，而形劳天下也如此。​” 使后世之墨者，多以裘褐为衣，以跂(qí)蹻(jué)为服，日夜不休，以自苦为极，曰：​“不能如此，非禹之道也，不足谓墨。​”</p>
<p>相里勤之弟子，五侯之徒，南方之墨者苦获、己齿、邓陵子之属，俱诵《墨经》而倍谲不同，相谓别墨；以坚白同异之辩相訾，以觭偶不仵之辞相应；以巨子为圣人，皆愿为之尸，冀得为其后世，至今不决。</p>
<p>墨翟、禽滑厘之意则是，其行则非也。将使后世之墨者，必自苦以腓无胈、胫无毛，相进而已矣。乱之上也，治之下也。虽然，墨子真天下之好也，将求之不得也，虽枯槁不舍也，才士也夫！</p>
<p>    </p>
<p><u>不累于俗，不饰于物，不苛于人，不忮于众</u>，愿天下之安宁以活民命。<u>人我之养，毕足而止，以此白心</u>。古之道术有在于是者。宋钘(xínɡ)、尹文闻其风而悦之。作为华山之冠以自表，接万物以别宥为始；语心之容，命之曰心之行，以聏(ér)合欢，以调海内，请欲置之以为主。见侮不辱，救民之斗，禁攻寝兵，救世之战。以此周行天下，上说下教，虽天下不取，强聒而不舍者也，故曰上下见厌而强见也。</p>
<p>虽然，其为人太多，其自为太少，曰：​“请欲固置五升之饭足矣。​” 先生恐不得饱，弟子虽饥，不忘天下。日夜不休，曰：​“我必得活哉！” 图傲乎，救世之士哉！曰：​“君子不为苛察，不以身假物。​” 以为无益于天下者，明之不如已也，以禁攻寝兵为外，以情欲寡浅为内，其小大精粗，其行适至是而止。</p>
<p>    </p>
<p>公而不党，易而无私，决然无主，趣物而不两，不顾于虑，不谋于知，于物无择，与之俱往。古之道术有在于是者。彭蒙、田骈、慎到闻其风而悦之。齐万物以为首，曰：​“天能覆之而不能载之，地能载之而不能覆之，大道能包之而不能辩之。​” 知万物皆有所可，有所不可，故曰：​“选则不偏，教则不至，道则无遗者矣。​”</p>
<p>是故慎到弃知去己，而缘不得已，泠汰于物，以为道理，曰：​“知不知，将薄知而后邻伤之者也。​” 謑(xǐ)髁(kē)无任，而笑天下之尚贤也；纵脱无行，而非天下之大圣；椎拍輐(wàn)断，与物宛转，舍是与非，苟可以免。不师知虑，不知前后，魏然而已矣。推而后行，曳而后往，若飘风之还，若落羽之旋，若磨石之隧，全而无非，动静无过，未尝有罪。是何故？夫无知之物，无建己之患，无用知之累，动静不离于理，是以终身无誉。</p>
<p>故曰：​“至于若无知之物而已，无用贤圣。夫块不失道。​” 豪桀相与笑之曰：​“慎到之道，非生人之行，而至死人之理，适得怪焉。​”</p>
<p>田骈亦然，学于彭蒙，得不教焉。彭蒙之师曰：​“古之道人，至于莫之是、莫之非而已矣。其风窢(huò)然，恶可而言？​” 常反人，不见观，而不免于魭(wǎn)断。其所谓道非道，而所言之韪不免于非。彭蒙、田骈、慎到不知道。虽然，概乎皆尝有闻者也。</p>
<p>    </p>
<p><u>以本为精，以物为粗，以有积为不足</u>，澹然独与神明居。古之道术有在于是者。关尹、老聃闻其风而悦之。建之以常无有，主之以太一。以濡弱谦下为表，以空虚不毁万物为实。</p>
<p>关尹曰：​“在己无居，形物自著。<u>其动若水，其静若镜，其应若响</u>。芴乎若亡，寂乎若清。同焉者和，得焉者失。未尝先人而常随人。​”</p>
<p>老聃曰：​“知其雄，守其雌，为天下谿；知其白，守其辱，为天下谷。​” <u>人皆取先，己独取后</u>。曰受天下之垢；<u>人皆取实，己独取虚</u>。无藏也故有余。岿然而有余。其行身也，徐而不费，无为也而笑巧。人皆求福，己独曲全。曰苟免于咎。以深为根，以约为纪。曰坚则毁矣，锐则挫矣。常宽容于物，不削于人，可谓至极。</p>
<p>关尹、老聃乎，古之博大真人哉！</p>
<p>    </p>
<p>芴漠无形，变化无常，死与生与，天地并与，神明往与！芒乎何之，忽乎何适，万物毕罗，莫足以归，古之道术有在于是者。庄周闻其风而悦之。以谬悠之说，荒唐之言，无端崖之辞，时恣纵而不傥，不以觭(jī)见之也。以天下为沉浊，不可与庄语，以卮言为曼衍，以重言为真，以寓言为广。<u>独与天地精神往来</u>，而不敖睨于万物。不谴是非，以与世俗处。其书虽瑰玮而连犿(fān)无伤也。其辞虽参差而諔(chù)诡可观。彼其充实，不可以已，<u>上与造物者游，而下与外死生、无终始者为友</u>。其于本也，弘大而辟，深闳而肆；其于宗也，可谓稠适而上遂矣。虽然，其应于化而解于物也，其理不竭，其来不蜕，芒乎昧乎，未之尽者。</p>
<p>    </p>
<p>惠施多方，其书五车，其道舛驳，其言也不中。历物之意，曰：​“至大无外，谓之大一；至小无内，谓之小一。无厚，不可积也，其大千里。天与地卑，山与泽平。日方中方睨，物方生方死。大同而与小同异，此之谓‘小同异’；万物毕同毕异，此之谓‘大同异’。南方无穷而有穷。今日适越而昔来。连环可解也。我知天之中央，燕之北越之南是也。泛爱万物，天地一体也。​”</p>
<p>惠施以此为大，观于天下而晓辩者，天下之辩者相与乐之。卵有毛；鸡三足；郢有天下；犬可以为羊；马有卵；丁子有尾；火不热；山出口；轮不碾地；目不见；指不至，至不绝；龟长于蛇；矩不方，规不可以为圆；凿不围枘(ruì)；飞鸟之景未尝动也；镞(zú)矢之疾而有不行、不止之时；狗非犬；黄马骊牛三；白狗黑；孤驹未尝有母；一尺之捶，日取其半，万世不竭。辩者以此与惠施相应，终身无穷。</p>
<p>桓团、公孙龙辩者之徒，饰人之心，易人之意，能胜人之口，不能服人之心，辩者有囿也。惠施日以其知与人之辩，特与天下之辩者为怪，此其柢(dǐ)也。</p>
<p>然惠施之口谈，自以为最贤，曰：​“天地其壮乎！” 施存雄而无术。南方有倚人焉，曰黄缭，问天地所以不坠不陷，风雨雷霆之故。惠施不辞而应，不虑而对，遍为万物说，说而不休，多而无已，犹以为寡，益之以怪。以反人为实，而欲以胜人为名，是以与众不适也。弱于德，强于物，其涂隩(yù)矣。由天地之道观惠施之能，其犹一蚊一虻之劳者也。其于物也何庸！夫充一尚可，曰愈贵道，几矣！惠施不能以此自宁，散于万物而不厌，卒以善辩为名。惜乎！惠施之才，骀荡而不得，逐万物而不反，是穷响以声，形与影竞走也。悲夫！</p>
<div style="break-before: page; page-break-before: always;"></div>
<h1 id="核心思想"><a class="header" href="#核心思想">核心思想</a></h1>
<h3 id="主题分类"><a class="header" href="#主题分类">主题分类</a></h3>
<h4 id="道-1"><a class="header" href="#道-1">道</a></h4>
<p>夫道，有情有信，无为无形；可传而不可受，可得而不可见；自本自根，未有天地，自古以固存；神鬼神帝，生天生地；在太极之上而不为高，在六极之下而不为深，先天地生而不为久，长于上古而不为老。</p>
<p>    </p>
<h4 id="求道之路"><a class="header" href="#求道之路">求道之路</a></h4>
<p>吾犹守而告之，三日而后能外天下；已外天下矣，吾又守之，七日而后能外物；已外物矣，吾又守之，九日而后能外生；已外生矣，而后能朝彻。朝彻，而后能见独；见独，而后能无古今；无古今，而后能入于不死不生。</p>
<p>    </p>
<h4 id="自性"><a class="header" href="#自性">自性</a></h4>
<p>注焉而不满，酌焉而不竭，而不知其所由来，此之谓葆光。</p>
<p>审乎无假而不与物迁，命物之化而守其宗也。</p>
<p>    </p>
<h4 id="顺应天道"><a class="header" href="#顺应天道">顺应天道</a></h4>
<p>庖丁解牛：以无厚入有间，恢恢乎其于游刃必有余地矣。</p>
<p>适来，夫子时也；适去，夫子顺也。安时而处顺，哀乐不能入也。</p>
<p>浸假而化予之左臂以为鸡，予因以求时夜；浸假而化予之右臂以为弹，予因以求鸮炙；浸假而化予之尻以为轮，以神为马，予因以乘之，岂更驾哉！且夫得者，时也；失者，顺也。安时而处顺，哀乐不能入也。</p>
<p>父母于子，东西南北，唯命之从。阴阳于人，不翅于父母。彼近吾死而我不听，我则悍矣，</p>
<p>    </p>
<h4 id="圣人至人真人神人"><a class="header" href="#圣人至人真人神人">圣人/至人/真人/神人</a></h4>
<p>不就利，不违害，不喜求，不缘道；无谓有谓，有谓无谓，而游乎尘垢之外。</p>
<p>古之真人，其寝不梦，其觉无忧，其食不甘，其息深深。</p>
<p>古之真人，不知说生，不知恶死；其出不訢，其入不距；翛然而往，翛然而来，而已矣。</p>
<p>    </p>
<h4 id="人之局限"><a class="header" href="#人之局限">人之局限</a></h4>
<p>瞽者无以与乎文章之观，聋者无以与乎钟鼓之声。岂唯形骸有聋盲哉？夫知亦有之。</p>
<p>惠子大瓠：今子有五石之瓠，何不虑以为大樽而浮乎江湖，而忧其瓠落无所容？则夫子犹有蓬之心也夫！ <span class="small-text">（惠子心智受限）</span></p>
<p>    </p>
<h4 id="是是非非"><a class="header" href="#是是非非">是是非非</a></h4>
<p>未成乎心而有是非，是今日适越而昔至也。 （先有立场，再有是非）</p>
<p>夫言非吹也，言者有言，其所言者特未定也。果有言邪？其未尝有言邪？其以为异于鷇音，亦有辩乎，其无辩乎？ <span class="small-text">（言语与小鸟叽叽喳喳叫有区别吗？）</span></p>
<p>儒墨之是非，以是其所非而非其所是。</p>
<p>    </p>
<h4 id="超越是非-不二"><a class="header" href="#超越是非-不二">超越是非 (不二)</a></h4>
<p>物无非彼，物无非是。自彼则不见，自是则知之。</p>
<p>圣人不由而照之于天。</p>
<p>其分也，成也；其成也，毁也。凡物无成与毁，复通为一。</p>
<p>朝三暮四：名实未亏而喜怒为用，亦因是也。是以圣人和之以是非而休乎天钧，是之谓两行。</p>
<p>夫道未始有封，言未始有常，为是而有畛也。</p>
<p>毛嫱、丽姬，人之所美也；鱼见之深入，鸟见之高飞，麋鹿见之决骤。四者孰知天下之正色哉？  <span class="small-text">(万物根本没有共同的好恶、是非标准)</span></p>
<p>    </p>
<h4 id="一合相"><a class="header" href="#一合相">一合相</a></h4>
<p>天地与我并生，而万物与我为一。</p>
<p>自其异者视之，肝胆楚越也；自其同者视之，万物皆一也。夫若然者，且不知耳目之所宜，而游心乎德之和。物视其所一而不见其所丧，视丧其足犹遗土也。</p>
<p>合异以为同，散同以为异。比于大泽，百材皆度；观于大山，木石同坛，此之谓丘里之言。<span class="small-text">（照之于天，则万物皆一）</span></p>
<p>    </p>
<h4 id="一生二二生三三生万物"><a class="header" href="#一生二二生三三生万物">一生二、二生三、三生万物</a></h4>
<p>古之人，其知有所至矣。恶乎至？有以为<u>未始有物</u>者，至矣，尽矣，不可以加矣。其次以为有物矣，而<u>未始有封</u>也。其次以为有封焉，而<u>未始有是非</u>也。是非之彰也，道之所以亏也。道之所以亏，爱之所以成。</p>
<p>    </p>
<h4 id="绝圣去智"><a class="header" href="#绝圣去智">绝圣去智</a></h4>
<p>众人役役，圣人愚芚，参万岁而一成纯。</p>
<p>吾生也有涯，而知也无涯。以有涯随无涯，殆已；</p>
<p>德荡乎名，知出乎争。名也者，相轧也；知也者，争之器也。二者凶器，非所以尽行也。</p>
<p>堕肢体，黜聪明，离形去知，同于大通，此谓坐忘。</p>
<p>无为名尸，无为谋府；无为事任，无为知主。</p>
<p>    </p>
<h4 id="自然朴素"><a class="header" href="#自然朴素">自然、朴素</a></h4>
<p>骈拇枝指，出乎性哉，而侈于德。附赘悬疣，出乎形哉，而侈于性。 (仁义等，即是骈拇)</p>
<p>彼至正者，不失其性命之情。凫胫虽短，续之则忧；鹤胫虽长，断之则悲。</p>
<p>小惑易方，大惑易性。自三代以下者，天下莫不以物易其性矣。小人则以身殉利，士则以身殉名，大夫则以身殉家，圣人则以身殉天下。</p>
<p>同乎无知，其德不离；同乎无欲，是谓素朴。素朴而民性得矣。</p>
<p>    </p>
<h4 id="有用--无用"><a class="header" href="#有用--无用">有用 &amp; 无用</a></h4>
<p>于世无用，则为存生之大用。</p>
<p><strong>栎社树</strong>：夫柤梨橘柚，果蓏之属，实熟则剥，剥则辱；大枝折，小枝泄。此以其能，苦其生者也，故不终其天年，而中道夭，自掊击于世俗者也。物莫不若是。</p>
<p><strong>宜楸柏桑</strong>：未终其天年，而中道之夭于斧斤，此材之患也。</p>
<p><strong>支离疏</strong>：上有大役，则支离以有常疾不受功；上与病者粟，则受三钟与十束薪。</p>
<p>人皆知有用之用，而莫知无用之用也。</p>
<p>    </p>
<h4 id="用心若镜"><a class="header" href="#用心若镜">用心若镜</a></h4>
<p>举世而誉之而不加劝，举世而非之而不加沮。</p>
<p>至人之用心若镜，不将不迎，应而不藏，故能胜物而不伤。</p>
<p>    </p>
<h4 id="天地之大化"><a class="header" href="#天地之大化">天地之大化</a></h4>
<p>夫大块载我以形，劳我以生，佚我以老，息我以死。故善吾生者，乃所以善吾死也。</p>
<p>今一以天地为大炉，以造化为大冶，恶乎往而不可哉！</p>
<p>    </p>
<h4 id="接受天命"><a class="header" href="#接受天命">接受天命</a></h4>
<p>知其不可奈何而安之若命，德之至也。</p>
<p>    </p>
<h4 id="无生法忍-1"><a class="header" href="#无生法忍-1">无生法忍</a></h4>
<p>孰能以无为首，以生为脊，以死为尻，孰知死生存亡之一体者，吾与之友矣。</p>
<p>    </p>
<h4 id="大梦"><a class="header" href="#大梦">大梦</a></h4>
<p>梦饮酒者，旦而哭泣；梦哭泣者，旦而田猎。方其梦也，不知其梦也。梦之中又占其梦焉，觉而后知其梦也。且有大觉而后知此其大梦也。</p>
<p>昔者庄周梦为胡蝶，栩栩然胡蝶也，自喻适志与！不知周也。俄然觉，则蘧蘧然周也。不知周之梦为胡蝶与，胡蝶之梦为周与？周与胡蝶，则必有分矣。此之谓物化。</p>
<p>    </p>
<h4 id="德与形"><a class="header" href="#德与形">德与形</a></h4>
<p>丘也尝使于楚矣，适见㹠子食于其死母者，少焉眴若，皆弃之而走。不见己焉尔，不得类焉尔。所爱其母者，非爱其形也，爱使其形者也。</p>
<p>德有所长而形有所忘。</p>
<p>    </p>
<h4 id="人生白驹过隙"><a class="header" href="#人生白驹过隙">人生白驹过隙</a></h4>
<p>一受其成形，不亡以待尽。与物相刃相靡，其行尽如驰，而莫之能止，不亦悲乎！终身役役而不见其成功，苶然疲役而不知其所归，可不哀邪！</p>
<p>人生天地之间，若白驹之过郤，忽然而已。注然勃然，莫不出焉；油然漻然，莫不入焉。已化而生，又化而死，生物哀之，人类悲之。</p>
<p>    </p>
<h4 id="修德养性"><a class="header" href="#修德养性">修德、养性</a></h4>
<p>伯夷死名于首阳之下，盗跖死利于东陵之上。二人者，所死不同，其于残生伤性均也，奚必伯夷之是而盗跖之非乎！</p>
<p>    </p>
<h4 id="处世"><a class="header" href="#处世">处世</a></h4>
<p>强以仁义绳墨之言术暴人之前者，是以人恶育其美也。 <span class="small-text">(人前讲仁义，即是以人之恶衬己之美)</span></p>
<p>入游其樊，而无感其名，入则鸣，不入则止。(身处人世，不能为名所困，有好的时机则鸣，否则则止)</p>
<p>    </p>
<h4 id="名与实"><a class="header" href="#名与实">名与实</a></h4>
<p>名者，实之宾也。鹪鹩巢于深林，不过一枝；偃鼠饮河，不过满腹。</p>
<p>    </p>
<hr>
<h3 id="章节摘要"><a class="header" href="#章节摘要">章节摘要</a></h3>
<h4 id="逍遥游-1"><a class="header" href="#逍遥游-1">逍遥游</a></h4>
<p><strong>核心思想</strong>：即心经中的“心无挂碍”，或者金刚经中的“应无所住，而生其心”。</p>
<p>心不依赖任何东西，才能做到绝对的自由与逍遥，一旦有所凭借，就不再自由自在了。 即使列子能够乘风而行，但其仍然是有所凭借，并不算真正的逍遥。</p>
<p>困于“财色名食睡”，即不是逍遥。困于认知，也不是逍遥。困于所用，也不是逍遥。</p>
<p>越俎代庖、扶摇直上、鹏程万里等都出于本篇。</p>
<blockquote>
<ul>
<li>
<p>举世誉之而不加劝，举世非之而不加沮。</p>
</li>
<li>
<p>名者，实之宾也。</p>
</li>
<li>
<p>鹪(jiāo)鹩(liáo)巢于深林，不过一枝。</p>
</li>
<li>
<p>瞽(gǔ)者无以与乎文章之观，聋者无以与乎钟鼓之声。岂唯形骸有聋盲哉？夫知亦有之！</p>
</li>
<li>
<p>物无害者，无所可用，安所困苦哉！</p>
</li>
<li>
<p>今子有大树，患其无用，何不树之于无何有之乡，广莫之野，彷徨乎无为其侧，逍遥乎寝卧其下。</p>
</li>
</ul>
</blockquote>
<p>    </p>
<h4 id="齐物论-1"><a class="header" href="#齐物论-1">齐物论</a></h4>
<p><strong>核心思想</strong>：万物一体。</p>
<p>“齐物论”是“齐物”和“齐论”的缩写，分别表示“本体论”和“认识论”。</p>
<p>整篇都是对”道未始有封，言未始有常“的展开。因为我们将一体的物进行了概念上的分割，分出了”彼“、”此“，进而产生了万物。即使概念上分割了，但物与物仍然相互依存转化的。而言论、观点并没有定论，争辩来争辩去，可能也只是跟小鸟叽叽喳喳叫一样，没什么意义。</p>
<p>但世人并不了解万物为一，一直困在是是非非，争名夺利，与物相爱相杀之中，导致”其寐也魂交，其觉也形开，与接为抅，日以心斗“。并且从出生一直到死亡，都迷迷乎乎，从来不知道生死是怎么回事。</p>
<p>其中朝三暮四、天籁之音、庄周梦蝶、心如死灰等都是出自本篇。</p>
<blockquote>
<ul>
<li>
<p>大知闲闲，小知间间。大言炎炎，小言詹詹。</p>
</li>
<li>
<p>非彼无我，非我无所取。</p>
</li>
<li>
<p>一受其成形，不亡以待尽。与物相刃相靡，其行尽如驰，而莫之能止，不亦悲乎。</p>
</li>
<li>
<p>终身役役而不见其成功，苶(nié)然疲役而不知其所归，可不哀邪。</p>
</li>
<li>
<p>人之生也，固若是芒乎？其我独芒，而人亦有不芒者乎？</p>
</li>
<li>
<p>夫随其成心而师之，谁独且无师乎？奚必知代而心自取者有之？愚者与有焉！</p>
</li>
<li>
<p>未成乎心而有是非，是今日适越而昔至也。</p>
</li>
<li>
<p>夫言非吹也，言者有言。其所言者特未定也。果有言邪？其未尝有言邪？其以为异于鷇kòu音，亦有辩乎？其无辩乎？</p>
</li>
<li>
<p>道隐于小成，言隐于荣华。</p>
</li>
<li>
<p>儒墨之是非，以是其所非而非其所是。</p>
</li>
<li>
<p>彼出于是，是亦因彼。</p>
</li>
<li>
<p>是以圣人不由而照之于天。</p>
</li>
<li>
<p>天地一指也，万物一马也。</p>
</li>
<li>
<p>道行之而成，物谓之而然。</p>
</li>
<li>
<p>可乎可，不可乎不可。然于然，不然于不然。无物不然，无物不可。</p>
</li>
<li>
<p>其分也，成也；其成也，毁也。凡物无成与毁，复通为一。</p>
</li>
<li>
<p>狙公赋芧，曰：​“朝三而暮四。​”众狙皆怒。曰：​“然则朝四而暮三。​”众狙皆悦。名实未亏而喜怒为用。</p>
</li>
<li>
<p>天下莫大于秋豪之末，而太山为小。</p>
</li>
<li>
<p>天地与我并生，而万物与我为一。</p>
</li>
<li>
<p>毛嫱丽姬，人之所美也；鱼见之深入，鸟见之高飞，麋鹿见之决骤，四者孰知天下之正色哉？</p>
</li>
<li>
<p>有大觉而后知此其大梦也。</p>
</li>
<li>
<p>既使我与若辩矣，若胜我，我不若胜，若果是也？我果非也邪？我胜若，若不吾胜，我果是也？而果非也邪？</p>
</li>
</ul>
</blockquote>
<p>    </p>
<h4 id="养生主-1"><a class="header" href="#养生主-1">养生主</a></h4>
<p><strong>核心思想</strong>：顺应自然之道，回归本性。</p>
<p>通过庖丁解牛，以无厚入有间，可以十九年不用换刀。人养生也需如此，顺应天地之道，不违背自然之理，也可以得以养生。</p>
<p>对待生死也应采用”适来，夫子时也；适去，夫子顺也。安时而处顺，哀乐不能入也“的态度，坦然接受。</p>
<p>庖丁解牛、游刃有余、踌躇满志等都是出自本篇。</p>
<blockquote>
<ul>
<li>
<p>吾生也有涯，而知也无涯。以有涯随无涯，殆已！</p>
</li>
<li>
<p>彼节者有间而刀刃者无厚，以无厚入有间，恢恢乎其于游刃必有余地矣。</p>
</li>
</ul>
</blockquote>
<p>    </p>
<h4 id="人间世-1"><a class="header" href="#人间世-1">人间世</a></h4>
<p><strong>核心思想</strong>：人处世之道，要不为名、利所困。</p>
<p>不要为了名声，展现自己的仁义，衬托他人愚痴。</p>
<p>要和光同尘。对人不可过于严苛。要顺应人或物的自然之性，防止“意有所至而爱有所亡”。</p>
<p>人世间很多事，开始是简单明了的，会随着发展逐渐复杂、极端。包括语言，传着传着，也会失真。</p>
<p>不可使自己过于有用，有用就会被世俗所累，就会被他人所损伤。</p>
<p>螳臂挡车、安之若命等出自本篇。</p>
<blockquote>
<ul>
<li>
<p>若亦知夫德之所荡，而知之所为出乎哉？德荡乎名，知出乎争。名也者，相轧也；知也者，争之器也。</p>
</li>
<li>
<p>强以仁义绳墨之言術暴人之前者，是以人恶有其美也。</p>
</li>
<li>
<p>内直者，与天为徒。与天为徒者，知天子之与己皆天之所子。</p>
</li>
<li>
<p>凡事若小若大，寡不道以欢成。事若不成，则必有人道之患；事若成，则必有阴阳之患。</p>
</li>
<li>
<p>知其不可奈何而安之若命，德之至也。</p>
</li>
<li>
<p>以巧斗力者，始乎阳，常卒乎阴，太至则多奇巧；以礼饮酒者，始乎治，常卒乎乱，太至则多奇乐。凡事亦然。</p>
</li>
<li>
<p>夫言者，风波也；行者，实丧也。夫风波易以动，实丧易以危。</p>
</li>
<li>
<p>且夫乘物以游心，托不得已以养中，至矣。</p>
</li>
<li>
<p>形莫若就，心莫若和。</p>
</li>
<li>
<p>山木，自寇也；膏火，自煎也。桂可食，故伐之；漆可用，故割之。人皆知有用之用，而莫知无用之用也。</p>
</li>
</ul>
</blockquote>
<p>    </p>
<h4 id="德充符-1"><a class="header" href="#德充符-1">德充符</a></h4>
<p><strong>核心思想</strong>：德有所长而形有所忘，即德重于形。</p>
<p>本篇的人物王骀、申徒嘉、叔山无趾、哀骀它、支离无脤，都是残疾人或巨丑之人，但都有德之人，借他们之口表达了德与形的关系，并且因为有德，而被他人所敬仰。</p>
<blockquote>
<ul>
<li>
<p>审乎无假而不与物迁，命物之化而守其宗也。</p>
</li>
<li>
<p>自其异者视之，肝胆楚越也；自其同者视之，万物皆一也。</p>
</li>
<li>
<p>物视其所一而不见其所丧，视丧其足犹遗土也。</p>
</li>
<li>
<p>人莫鉴于流水而鉴于止水，唯止能止众止。</p>
</li>
<li>
<p>勇士一人，雄入于九军。将求名而能自要者，而犹若是。而况官天地，府万物，直寓六骸，象耳目，一知之所知，而心未尝死者乎！</p>
</li>
<li>
<p>自状其过以不当亡者众，不状其过以不当存者寡。知不可奈何而安之若命，唯有德者能之。</p>
</li>
<li>
<p>彼且蕲以諔诡幻怪之名闻，不知至人之以是为己桎梏邪？</p>
</li>
<li>
<p>丘也尝使于楚矣，适见㹠子食于其死母者，少焉眴若，皆弃之而走。不见己焉尔，不得类焉尔。所爱其母者，非爱其形也，爱使其形者也。</p>
</li>
<li>
<p>德有所长而形有所忘。</p>
</li>
<li>
<p>有人之形，无人之情。有人之形，故群于人；无人之情，故是非不得于身。</p>
</li>
<li>
<p>吾所谓无情者，言人之不以好恶内伤其身。</p>
</li>
</ul>
</blockquote>
<p>    </p>
<h4 id="大宗师-1"><a class="header" href="#大宗师-1">大宗师</a></h4>
<p><strong>核心内容</strong>：真人之境界。</p>
<p>真人即离形去智，回归大道之人，没有任何造作之心，因此能安时处顺，安于天命。</p>
<p>天地给了我们形体，天地即人之父母，父母之所命，哪能不从。</p>
<p>相濡以沫出自本篇。</p>
<blockquote>
<ul>
<li>
<p>古之真人，不逆寡，不雄成，不谟士。若然者，过而弗悔，当而不自得也。</p>
</li>
<li>
<p>古之真人，其寝不梦，其觉无忧，其食不甘，其息深深。</p>
</li>
<li>
<p>古之真人，不知说生，不知恶死；其出不訢，其入不距；翛然而往，翛然而来，而已矣。</p>
</li>
<li>
<p>古之真人，其状义而不朋，若不足而不承；与乎其觚而不坚也，张乎其虚而不华也。</p>
</li>
<li>
<p>其耆欲深者，其天机浅。</p>
</li>
<li>
<p>泉涸，鱼相与处于陆，相呴以湿，相濡以沫，不如相忘于江湖。与其誉尧而非桀也，不如两忘而化其道。</p>
</li>
<li>
<p>夫大块载我以形，劳我以生，佚我以老，息我以死。故善吾生者，乃所以善吾死也。</p>
</li>
<li>
<p>浸假而化予之左臂以为鸡，予因以求时夜；浸假而化予之右臂以为弹，予因以求鸮炙；浸假而化予之尻以为轮，以神为马，予因以乘之，岂更驾哉！</p>
</li>
<li>
<p>得者，时也；失者，顺也。安时而处顺，哀乐不能入也。</p>
</li>
<li>
<p>父母于子，东西南北，唯命之从。阴阳于人，不翅于父母。彼近吾死而我不听，我则悍矣。</p>
</li>
<li>
<p>夫大块载我以形，劳我以生，佚我以老，息我以死。故善吾生者，乃所以善吾死也。</p>
</li>
<li>
<p>今一以天地为大炉，以造化为大冶，恶乎往而不可哉！</p>
</li>
<li>
<p>芒然彷徨乎尘垢之外，逍遥乎无为之业。</p>
</li>
<li>
<p>堕肢体，黜聪明，离形去知，同于大通，此谓坐忘。</p>
</li>
</ul>
</blockquote>
<p>    </p>
<h4 id="应帝王-1"><a class="header" href="#应帝王-1">应帝王</a></h4>
<p><strong>核心思想</strong>：无为而治。生而不有，为而不恃，功成而弗居。</p>
<blockquote>
<ul>
<li>
<p>明王之治，功盖天下而似不自己，化贷万物而民弗恃。</p>
</li>
<li>
<p>列子自以为未始学而归，三年不出。为其妻爨，食豕如食人。于事无与亲，雕琢复朴，块然独以其形立。纷而封哉，一以是终。</p>
</li>
<li>
<p>无为名尸，无为谋府，无为事任，无为知主。</p>
</li>
<li>
<p>至人之用心若镜，不将不迎，应而不藏，故能胜物而不伤。</p>
</li>
</ul>
</blockquote>
<p>    </p>
<hr>
<h4 id="骈拇-1"><a class="header" href="#骈拇-1">骈拇</a></h4>
<p><strong>核心思想</strong>：骈拇即是手上多长出来的手指。庄子以此影射仁义，说明仁义是多余的，是扰乱性命之情的原因。</p>
<p>批判尧舜禹宣扬仁义，从而导致万物易其性，小人以身殉利，士以身殉名，大夫以身殉家，圣人以身殉天下。</p>
<p>牧羊之人，或因游戏而失羊，或因读书而失羊。世人往往赞读书而失羊的，而毁因游戏而失羊的，但其实二人对于亡羊之事相同。名、利亦如此，因名而失性，因利而失性，皆是失性。</p>
<p>本篇也是《道德经》中“大道废，有仁义；智慧出，有大伪”的展开说明。</p>
<p>骈拇枝指、鹤长凫短等出自本篇。</p>
<blockquote>
<ul>
<li>
<p>彼至正者，不失其性命之情。</p>
</li>
<li>
<p>凫胫虽短，续之则忧；鹤胫虽长，断之则悲。</p>
</li>
<li>
<p>小惑易方，大惑易性。</p>
</li>
<li>
<p>自三代以下者，天下莫不以物易其性矣。小人则以身殉利，士则以身殉名，大夫则以身殉家，圣人则以身殉天下。</p>
</li>
<li>
<p>伯夷死名于首阳之下，盗跖死利于东陵之上。二人者，所死不同，其于残生伤性均也，奚必伯夷之是而盗跖之非乎！</p>
</li>
</ul>
</blockquote>
<p>    </p>
<h4 id="马蹄-1"><a class="header" href="#马蹄-1">马蹄</a></h4>
<p><strong>核心思想</strong>：与《骈拇》一致。马是被人为破坏本性，影射人亦为仁义礼乐等乱性。</p>
<p>伯乐相马出自本篇。</p>
<blockquote>
<ul>
<li>
<p>马，蹄可以践霜雪，毛可以御风寒，龁草饮水，翘足而陆，此马之真性也。</p>
</li>
<li>
<p>埴木之性，岂欲中规矩钩绳哉？</p>
</li>
<li>
<p>同乎无知，其德不离；同乎无欲，是谓素朴。素朴而民性得矣。</p>
</li>
</ul>
</blockquote>
<p>    </p>
<h4 id="胠箧-1"><a class="header" href="#胠箧-1">胠箧</a></h4>
<p><strong>核心思想</strong>：圣人不死，大盗不止。</p>
<p>此篇是对《马蹄》的进一步扩展说明。箧即箱子，盗贼偷财物时，将装有财物的箱子一起偷走，偷走后甚至担心箱子上的锁不够安全。</p>
<p>以此映射圣人所设礼法、所规法度，亦是国之箱，用来治国、安国的。然而，大盗至，抢走国家后，也会将圣人所设礼法、法度所盗走，为自己所用。并继续伤民之身、乱民之性。</p>
<p>盗亦有道、唇亡齿寒出自本篇。</p>
<blockquote>
<ul>
<li>
<p>世俗之所谓知者，有不为大盗积者乎？所谓圣者，有不为大盗守者乎？</p>
</li>
<li>
<p>田成子一旦杀齐君而盗其国。所盗者岂独其国邪？并与其圣知之法而盗之。</p>
</li>
<li>
<p>跖之徒问于跖曰：​“盗亦有道乎？​” 跖曰：​“何适而无有道邪？夫妄意室中之藏，圣也；入先，勇也；出后，义也；知可否，知也；分均，仁也。五者不备而能成大盗者，天下未之有也。​”</p>
</li>
<li>
<p>圣人生而大盗起。掊击圣人，纵舍盗贼，而天下始治矣。</p>
</li>
<li>
<p>圣人不死，大盗不止。</p>
</li>
<li>
<p>彼窃钩者诛，窃国者为诸侯。</p>
</li>
<li>
<p>上诚好知而无道，则天下大乱矣。</p>
</li>
</ul>
</blockquote>
<p>    </p>
<h4 id="在宥-1"><a class="header" href="#在宥-1">在宥</a></h4>
<p><strong>核心思想</strong>：在宥，即是宽容、放任的意思。其表达了无为治天下的理念。</p>
<p>所谓“无为”，对应的就是“有为”。无为对应天，有为对应人。“牛马四足，是谓天；落马首，穿牛鼻，是谓人”。有为就是通过机巧之心刻意而为。</p>
<p>尧治天下使人乐其性，桀治天下使人苦其性，都使人心性不静，非德之所为。（大喜伤阳，大怒伤阴）</p>
<p>圣人无为而治，于民于己，皆可安其性命之情，存养身心，颐养天年。</p>
<p>独来独往、雀跃不已出自本篇。</p>
<blockquote>
<ul>
<li>
<p>闻在宥天下，不闻治天下也。</p>
</li>
<li>
<p>人大喜邪，毗(pí)于阳；大怒邪，毗于阴。阴阳并毗，四时不至，寒暑之和不成，其反伤人之形乎！</p>
</li>
<li>
<p>举天下以赏其善者不足，举天下以罚其恶者不给，故天下之大，不足以赏罚。</p>
</li>
<li>
<p>故君子不得已而临莅天下，莫若无为。无为也而后安其性命之情。</p>
</li>
<li>
<p>贤者伏处大山嵁岩之下，而万乘之君忧栗乎庙堂之上。</p>
</li>
<li>
<p>无视无听，抱神以静，形将自正。必静必清，无劳汝形，无摇汝精，乃可以长生。</p>
</li>
<li>
<p>世俗之人，皆喜人之同乎己，而恶人之异于己也。。同于己而欲之，异于己而不欲者，以出乎众为心也。夫以出乎众为心者，曷常出乎众哉！</p>
</li>
<li>
<p>物而不物，故能物物。</p>
</li>
<li>
<p>无为而尊者，天道也；有为而累者，人道也。</p>
</li>
</ul>
</blockquote>
<p>    </p>
<h4 id="天地-1"><a class="header" href="#天地-1">天地</a></h4>
<p><strong>核心思想</strong>：主要内容仍然是“无为而治”。</p>
<p>“有为”的人道相比于天道，犹如螳蜋之于车辙，不堪一击。不顺天道，而妄为妄治，则必会劳民伤己。</p>
<p>当进行“有为”的尚贤，就会使民相争，当“有为”的贵难得之货，就会使民为盗，当现可欲，则使民心大乱、大惑、大愚。当大惑的人越来越多，直到天下人皆惑时，想带他们走向正确的方向而不得了，因为“惑者胜也”。</p>
<p>部分内容也是对《道德经》中“大道废，有仁义；智慧出，有大伪。”的展开说明，并劝人“绝圣弃智，民利百倍；绝仁弃义，民复孝慈；”</p>
<p>大惑不解、冥冥之中、洋洋大观等出自本篇。</p>
<blockquote>
<ul>
<li>
<p>天地虽大，其化均也；万物虽多，其治一也；人卒虽众，其主君也。</p>
</li>
<li>
<p>通于天地者，德也；行于万物者，道也；</p>
</li>
<li>
<p>无欲而天下足，无为而万物化，渊静而百姓定。</p>
</li>
<li>
<p>通于一而万事毕，无心得而鬼神服。</p>
</li>
<li>
<p>无为为之之谓天，无为言之之谓德，爱人利物之谓仁，不同同之之谓大。</p>
</li>
<li>
<p>万物一府，死生同状。</p>
</li>
<li>
<p>忘乎物，忘乎天，其名为忘己，忘己之人，是之谓入于天。</p>
</li>
<li>
<p>有机械者必有机事，有机事者必有机心。机心存于胸中，则纯白不备；纯白不备，则神生不定；神生不定者，道之所不载也。</p>
</li>
<li>
<p>居无思，行无虑，不藏是非美恶。</p>
</li>
<li>
<p>端正而不知以为义，相爱而不知以为仁。</p>
</li>
<li>
<p>行而无迹，事而无传。</p>
</li>
<li>
<p>孝子不谀其亲，忠臣不谄其君，臣、子之盛也。</p>
</li>
<li>
<p>知其愚者，非大愚也；知其惑者，非大惑也。大惑者，终身不解；大愚者，终身不灵。</p>
</li>
<li>
<p>厉之人夜半生其子，遽(jù)取火而视之，汲汲然唯恐其似己也。</p>
</li>
</ul>
</blockquote>
<p>    </p>
<h4 id="天道-1"><a class="header" href="#天道-1">天道</a></h4>
<p><strong>核心思想</strong>：以天道，行人道。执本末从。</p>
<p>在天为“道”，在人为“德”，亦可说“以天道，行人德”。帝王之德，即以天地为宗。</p>
<p>天道有四时之序，圣人取象，亦设人道之序。即君先而臣从，父先而子从等。</p>
<p>天道中“静为躁君”，圣人也应心静，以此映照天地万物。</p>
<p>所谓仁义、赏罚利害，皆非天道，而是人之所为，其非本非要，圣人、帝王不应依从也。</p>
<p>不疾不徐、不可言传、得心应手等成语出自本篇。</p>
<blockquote>
<ul>
<li>
<p>天道运而无所积，故万物成；帝道运而无所积，故天下归；圣道运而无所积，故海内服。</p>
</li>
<li>
<p>水静犹明，而况精神！圣人之心静乎，天地之鉴也，万物之镜也。</p>
</li>
<li>
<p>与天和者，谓之天乐。知天乐者，无天怨，无人非，无物累，无鬼责。</p>
</li>
<li>
<p>无为也，则用天下而有余；有为也，则为天下用而不足。</p>
</li>
<li>
<p>极物之真，能守其本，故外天地，遗万物，而神未尝有所困也。</p>
</li>
<li>
<p>知者不言，言者不知。</p>
</li>
<li>
<p>得之于手而应于心，口不能言，有数存焉于其间。</p>
</li>
</ul>
</blockquote>
<p>    </p>
<h4 id="天运-1"><a class="header" href="#天运-1">天运</a></h4>
<p><strong>核心思想</strong>：天有六极五常。应跟随天地之势而行，水行莫如用舟，陆行莫如用车。</p>
<p>天道为体，天运为用。 日月之行，四时之变，皆为天运。四时之序，为天道。</p>
<p>礼法如刍狗一般，因时而异。刍狗在祭祀前“巾以文绣”，祭祀后“行者践其首脊”。礼法也是如此，不同时，不同势。不能僵硬的去照搬古之礼法。但孔子执著于周礼，犹如推舟于陆，因此才遭受陈蔡之困。</p>
<p>东施效颦、劳而无功、至仁无亲出自本篇。</p>
<blockquote>
<ul>
<li>至仁无亲。</li>
<li>以敬孝易，以爱孝难；以爱孝易，以忘亲难；忘亲易，使亲忘我难；使亲忘我易，兼忘天下难；兼忘天下易，使天下兼忘我难。</li>
<li>彼知美，而不知之所以美。</li>
<li>以富为是者，不能让禄；以显为是者，不能让名；亲权者，不能与人柄。</li>
<li>夫播穅眯目，则天地四方易位矣；蚊虻噆(zǎn)肤，则通昔不寐矣。夫仁义憯(cǎn)然，乃愤吾心，乱莫大焉。</li>
<li>夫鹄(hú)不日浴而白，乌不日黔而黑。黑白之朴，不足以为辩；</li>
</ul>
</blockquote>
<p>    </p>
<h4 id="刻意-1"><a class="header" href="#刻意-1">刻意</a></h4>
<p><strong>核心思想</strong>：刻意即“有为”，有为则离道远，无为则离道近。</p>
<p>本篇也描述了圣人、真人状态。因此部分内容与“大宗师篇”、“天道篇”等相同。</p>
<p>吐故纳新、离世异俗出自本篇。</p>
<blockquote>
<ul>
<li>
<p>不刻意而高，无仁义而修，无功名而治，无江海而闲，不道引而寿。</p>
</li>
<li>
<p>圣人之生也天行，其死也物化；静而与阴同德，动而与阳同波；不为福先，不为祸始；感而后应，迫而后动，不得已而后起。</p>
</li>
<li>
<p>其生若浮，其死若休。不思虑，不豫谋。</p>
</li>
<li>
<p>素也者，谓其无所与杂也；纯也者，谓其不亏其神也。能体纯素，谓之真人。</p>
</li>
</ul>
</blockquote>
<p>    </p>
<h4 id="缮性-1"><a class="header" href="#缮性-1">缮性</a></h4>
<p><strong>核心思想</strong>：缮性即存养心性。</p>
<p>从上古的“至一、自然”，到三皇五帝，逐渐经历了“顺而不一”，“安而不顺”，“险德而行”，“民心惑乱”等，进而天下大乱，人民失性。</p>
<p>如何存养心性，即“以恬养知，以知养恬”。也即佛家的“定慧双修、止观双运”。（恬为定/止，知为慧/观）</p>
<blockquote>
<ul>
<li>
<p>古之治道者，以恬养知；知生而无以知为也，谓之以知养恬。知与恬交相养，而和理出其性。</p>
</li>
<li>
<p>人虽有知，无所用之，此之谓至一。</p>
</li>
<li>
<p>物之傥来，寄者也。寄之，其来不可圉(yǔ)，其去不可止。</p>
</li>
<li>
<p>丧己于物，失性于俗者，谓之倒置之民。</p>
</li>
</ul>
</blockquote>
<p>    </p>
<h4 id="秋水-1"><a class="header" href="#秋水-1">秋水</a></h4>
<p><strong>核心思想</strong>：井蛙不可语于海，夏虫不可语于冰。人的认知有限，而天地无限。</p>
<p>人之于天地，如滴水之于大海，小石之于大山。大无穷，时无止，大之外还有大，小之内还有小。人需要保持谦逊的心态处世。</p>
<p>如果自满，就会出现河伯“以天下之美为尽在己”的心态，此时认知也会封闭了。只有当出现认知外的事物打破原有的思维框架时，才会“始旋其面目”，才会保持开放的心态。才能“与语大理矣”。</p>
<p>庄子也通过北海若之口说明了不可以“大天地而小毫末”，大与小都是相对的，需要看你观察的视角。执著于大小也是无意义的。“齐物论”中也说“天下莫大于秋豪之末，而太山为小”，庄子以此来破除我们的分别之心。</p>
<p>成语望洋兴叹、井底之蛙、邯郸学步、夏虫不可语冰、一日千里等都是出自本篇。 另外，比较有名的濠梁之辩，楚王请庄子为相的故事，也都是出自本篇。</p>
<blockquote>
<ul>
<li>
<p>井蛙不可以语于海者，拘于虚也；夏虫不可以语于冰者，笃于时也；曲士不可以语于道者，束于教也。</p>
</li>
<li>
<p>夫物，量无穷，时无止，分无常，终始无故。</p>
</li>
<li>
<p>计人之所知，不若其所不知；其生之时，不若未生之时。</p>
</li>
<li>
<p>自细视大者不尽，自大视细者不明。</p>
</li>
<li>
<p>知是非之不可为分，细大之不可为倪。</p>
</li>
<li>
<p>以道观之，物无贵贱；以物观之，自贵而相贱；以俗观之，贵贱不在己。以差观之，因其所大而大之，则万物莫不大；因其所小而小之，则万物莫不小。</p>
</li>
<li>
<p>道无终始，物有死生。</p>
</li>
<li>
<p>物之生也，若骤若驰，无动而不变，无时而不移。</p>
</li>
<li>
<p>牛马四足，是谓天；落马首，穿牛鼻，是谓人。</p>
</li>
<li>
<p>我讳穷久矣，而不免，命也；求通久矣，而不得，时也。知穷之有命，知通之有时，临大难而不惧者，圣人之勇也。</p>
</li>
</ul>
</blockquote>
<p>    </p>
<h4 id="至乐-1"><a class="header" href="#至乐-1">至乐</a></h4>
<p><strong>核心思想</strong>：至乐无乐，圣人以“无为”为乐，俗人以“无为”为苦。</p>
<p>俗人追求富、贵、寿、善，并且贪得无厌。一旦这些得不到满足，就会“大忧以惧”。殊不知事物都有两面性，如“富者，苦身疾作”。</p>
<p>俗人追求的这些，尤其以“寿”为最，对死充满了恐惧。即使是疾病缠身、受尽折磨，只要还能活一两日，就会用尽各种手段。殊不知，生死如四季运行、昼夜转换一样自然。</p>
<p>成语夜以继日出自本篇。另外，比较有名的庄子妻死鼓盆而歌，庄子枕骷髅而梦的故事，都是出自本篇。</p>
<blockquote>
<ul>
<li>
<p>寿者惛惛(hūn)，久忧不死，何苦也！</p>
</li>
<li>
<p>吾观夫俗之所乐，举群趣者，誙誙(kēng)然如将不得已，而皆曰乐者，吾未之乐也，亦未之不乐也。</p>
</li>
<li>
<p>吾以无为诚乐矣，又俗之所大苦也。</p>
</li>
<li>
<p>至乐无乐，至誉无誉。</p>
</li>
<li>
<p>察其始而本无生，非徒无生也，而本无形，非徒无形也，而本无气。</p>
</li>
<li>
<p>生者，假借也。假之而生生者，尘垢也。死生为昼夜。且吾与子观化而化及我，我又何恶焉！</p>
</li>
<li>
<p>鱼处水而生，人处水而死。彼必相与异，其好恶故异也。</p>
</li>
</ul>
</blockquote>
<p>    </p>
<h4 id="达生-1"><a class="header" href="#达生-1">达生</a></h4>
<p><strong>核心思想</strong>：凡外重者内拙。以瓦注者巧，以钩注者惮，以黄金注者殙。</p>
<p>用瓦片作为赌注的人，赌技格外的高；以小财物作为赌注的人，就会有些思前想后，内心有些杂乱了；以大财物作为赌注的人，就会两眼昏花，汗流不止，心神恍惚了。</p>
<p>因此，一旦为名利等所困，必“内拙”。也即“凡外重者内拙”。</p>
<p>会游泳的人，要学划船是非常快的。也是因为他丝毫不会恐惧。</p>
<p>因此，若想达生(通达生命之情)，必不能为名利所困，要保养心神。“弃事则形不劳，遗生则精不亏”。</p>
<p>成语呆若木鸡、昭然若揭出自本篇。</p>
<blockquote>
<ul>
<li>
<p>弃事则形不劳，遗生则精不亏。</p>
</li>
<li>
<p>天地者，万物之父母也，合则成体，散则成始。</p>
</li>
<li>
<p>夫醉者之坠车，虽疾不死。骨节与人同而犯害与人异，其神全也。</p>
</li>
<li>
<p>死生惊惧不入乎其胸中，是故迕物而不慴(shè)。</p>
</li>
<li>
<p>善游者数能。若乃夫没人，则未尝见舟而便操之也。</p>
</li>
<li>
<p>以瓦注者巧，以钩注者惮，以黄金注者殙。</p>
</li>
<li>
<p>凡外重者内拙。</p>
</li>
<li>
<p>人之所取畏者，衽(rèn)席之上，饮食之间，而不知为之戒者，过也！</p>
</li>
<li>
<p>为彘谋则去之，自为谋则取之，所异彘者何也？</p>
</li>
<li>
<p>公则自伤，鬼恶能伤公！</p>
</li>
<li>
<p>鸡虽有鸣者，已无变矣，望之似木鸡矣，其德全矣。异鸡无敢应，见者反走矣。</p>
</li>
<li>
<p>忘是非，心之适也。</p>
</li>
<li>
<p>今汝饰知以惊愚，修身以明污，昭昭乎若揭日月而行也。</p>
</li>
</ul>
</blockquote>
<p>    </p>
<h4 id="山木-1"><a class="header" href="#山木-1">山木</a></h4>
<p><strong>核心思想</strong>：虚己以游世。</p>
<p>在乱世之中，不管是做有用的人还是无用的人，都可能遭受祸患。因此庄子才告诫我们“乘道德而浮游，无誉无訾，一龙一蛇，与时俱化”。顺势而行，虚己以游，以尽可能的保全自己。</p>
<p>在乱世之中，需注意不要“饰知以惊愚”，展示自己的聪明才智，可能落得杨修的下场。需保持敏感，不要因捕蝉之时全神贯注而忽略了可能的危险。</p>
<p>螳螂捕蝉黄雀在后、君子之交淡若水，小人之交甘若醴、得意忘形、似是而非等都是出自本篇。</p>
<blockquote>
<ul>
<li>
<p>若夫乘道德而浮游则不然。无誉无訾，一龙一蛇，与时俱化，而无肯专为。</p>
</li>
<li>
<p>刳形去皮，洒心去欲，而游于无人之野。</p>
</li>
<li>
<p>有人者累，见有于人者忧。</p>
</li>
<li>
<p>方舟而济于河，有虚船来触舟，虽有惼心之人不怒。有一人在其上，则呼张歙之；一呼而不闻，再呼而不闻，于是三呼邪，则必以恶声随之。向也不怒而今也怒，向也虚而今也实。</p>
</li>
<li>
<p>人能虚己以游世，其孰能害之！</p>
</li>
<li>
<p>夫以利合者，迫穷祸患害相弃也；以天属者，迫穷祸患害相收也。</p>
</li>
<li>
<p>君子之交淡若水，小人之交甘若醴；君子淡以亲，小人甘以绝。</p>
</li>
<li>
<p>为人臣者，不敢去之。执臣之道犹若是，而况乎所以待天乎！</p>
</li>
<li>
<p>睹一蝉，方得美荫而忘其身；螳螂执翳(yì)而搏之，见得而忘其形；异鹊从而利之，见利而忘其真。    </p>
</li>
</ul>
</blockquote>
<p>    </p>
<h4 id="田子方-1"><a class="header" href="#田子方-1">田子方</a></h4>
<p><strong>核心思想</strong>：本篇也主要是描述圣人、至人的状态。</p>
<p>圣人知万物是“有待也而死，有待也而生”。（也即佛家所谓因缘法，“随缘而生，随缘而灭”）</p>
<p>至人“喜怒哀乐不入于胸次”，生死、爵禄都不入于心，知“万物为一”。（万物为一，即《金刚经》中所说“一合相”）</p>
<p>亦步亦趋、失之交臂、哀莫大于心死等出自本篇。</p>
<blockquote>
<ul>
<li>
<p>哀莫大于心死，而人死亦次之。</p>
</li>
<li>
<p>有待也而死，有待也而生。</p>
</li>
<li>
<p>行小变而不失其大常也，喜怒哀乐不入于胸次。</p>
</li>
<li>
<p>夫天下也者，万物之所一也。得其所一而同焉，则四支百体将为尘垢，而死生终始将为昼夜而莫之能滑。</p>
</li>
<li>
<p>百里奚爵禄不入于心，故饭牛而牛肥；有虞氏死生不入于心，故足以动人。</p>
</li>
<li>
<p>夫至人者，上窥青天，下潜黄泉，挥斥八极，神气不变。</p>
</li>
<li>
<p>死生亦大矣，而无变乎己，况爵禄乎！</p>
</li>
</ul>
</blockquote>
<p>    </p>
<h4 id="知北游-1"><a class="header" href="#知北游-1">知北游</a></h4>
<p><strong>核心思想</strong>：离形去智，方可见“道”。</p>
<p>知即智，通过智来寻道，不可得。道即“物物者”，其“与物无际”，也即道与万物没有边界，万物中无不有道。也即庄子所言“道在屎溺”。</p>
<p>道也在人之中，人也在道之中。人应顺应天地之道，不可伤物，物也就不会伤人。</p>
<p>并且，人的身体、性命，也都是天地所生，即如文中所说“身非汝有，天地之委形也”，身体也只是天地临时给我们的而已。（身非汝有，也即佛家的“四大假合非我身”）</p>
<p>白驹过隙、每况愈下、化腐朽为神奇、天地有大美而不言等，都是出自本篇。</p>
<blockquote>
<ul>
<li>
<p>无思无虑始知道，无处无服始安道，无从无道始得道。</p>
</li>
<li>
<p>生也死之徒，死也生之始。</p>
</li>
<li>
<p>天地有大美而不言，四时有明法而不议，万物有成理而不说。</p>
</li>
<li>
<p>正汝形，一汝视，天和将至；摄汝知，一汝度，神将来舍。</p>
</li>
<li>
<p>身非汝有，是天地之委形也；生非汝有，是天地之委和也；性命非汝有，是天地之委顺也。</p>
</li>
<li>
<p>行不知所往，处不知所持，食不知所味。</p>
</li>
<li>
<p>其用心不劳，其应物无方。</p>
</li>
<li>
<p>博之不必知，辩之不必慧，圣人以断之矣。</p>
</li>
<li>
<p>人生天地之间，若白驹之过郤，忽然而已。已化而生，又化而死，生物哀之，人类悲之。</p>
</li>
<li>
<p>物物者与物无际。</p>
</li>
<li>
<p>圣人处物不伤物。不伤物者，物亦不能伤也。</p>
</li>
<li>
<p>至言去言，至为去为。齐知之所知，则浅矣。</p>
</li>
</ul>
</blockquote>
<p>    </p>
<hr>
<h4 id="庚桑楚-1"><a class="header" href="#庚桑楚-1">庚桑楚</a></h4>
<p><strong>核心思想</strong>：</p>
<p>南荣趎求大道而不得，退而求卫生之道，卫生之道即是《道德经》第10章“营魄抱一，能无离乎？抟气致柔，能婴儿乎？”的展开说明。</p>
<p>人要至诚至真，不诚则人、鬼诛之。</p>
<p>绝圣弃智。举贤则民相轧，任知则民相盗。</p>
<p>部分内容与齐物论有重复，如圣人之至、道通为一等。</p>
<blockquote>
<ul>
<li>
<p>简发而栉(zhì)，数米而炊，窃窃乎又何足以济世哉！</p>
</li>
<li>
<p>举贤则民相轧，任知则民相盗。</p>
</li>
<li>
<p>民之于利甚勤，子有杀父，臣有杀君，正昼为盗，日中穴阫(péi)。</p>
</li>
<li>
<p>大乱之本，必生于尧舜之间，其末存乎千世之后。千世之后，其必有人与人相食者也！</p>
</li>
<li>
<p>全汝形，抱汝生，无使汝思虑营营。</p>
</li>
<li>
<p>卫生之经，能抱一乎？能勿失乎？能无卜筮而知吉凶乎？能止乎？能已乎？能舍诸人而求诸已乎？能翛(xiāo)然乎？能侗然乎？能儿子乎？儿子终日嗥而嗌(ài)不嗄(shà)，和之至也；</p>
</li>
</ul>
</blockquote>
<p>    </p>
<h4 id="徐无鬼-1"><a class="header" href="#徐无鬼-1">徐无鬼</a></h4>
<p>若亡其一。</p>
<p>鲁遽鼓瑟，把先秦各家影射为瑟弦，各有各的适用范围，各处所是就好，但各家却都以己为是，赞己毁他。</p>
<p>暖暖姝姝</p>
<blockquote>
<ul>
<li>
<p>驰其形性，潜之万物，终身不反，悲夫！</p>
</li>
<li>
<p>射者非前期而中，谓之善射，天下皆羿也，可乎？​</p>
</li>
</ul>
</blockquote>
<p>    </p>
<h4 id="让王-1"><a class="header" href="#让王-1">让王</a></h4>
<p><strong>核心思想</strong>：性命与天下的关系。性命远重于天下。</p>
<p>部分内容是对道德经“故贵以身为天下，若可寄天下；爱以身为天下，若可托天下。”的展开说明。</p>
<p>伤身而治天下，就如把宝珠放在弹弓上去打鸟，根本不知轻重。</p>
<p>让王的过程，除了有不受的，甚至北人无择、卞随、瞀光投水而死。（似乎与本篇尊生的思想有些冲突）</p>
<p>捉衿见肘、日出而作，日落而息、逍遥自得。</p>
<p>    </p>
<h4 id="盗跖-1"><a class="header" href="#盗跖-1">盗跖</a></h4>
<p><strong>核心思想</strong>：</p>
<blockquote>
<p>势为天子，未必贵也；穷为匹夫，未必贱也。贵贱之分，在行之美恶。</p>
</blockquote>
<h4 id="列御寇-1"><a class="header" href="#列御寇-1">列御寇</a></h4>
<blockquote>
<ul>
<li>
<p>巧者劳而知者忧，无能者无所求，饱食而敖游，泛若不系之舟，虚而敖游者也。</p>
</li>
<li>
<p>圣人安其所安，不安其所不安；众人安其所不安，不安其所安。</p>
</li>
<li>
<p>知道易，勿言难。</p>
</li>
</ul>
</blockquote>
<div style="break-before: page; page-break-before: always;"></div>
<h1 id="庄子解释"><a class="header" href="#庄子解释">《庄子》解释</a></h1>
<h3 id="齐物论-2"><a class="header" href="#齐物论-2">齐物论</a></h3>
<blockquote>
<p>是以圣人和之以是非而休乎天钧，是之谓两行。</p>
</blockquote>
<p>超越是非，回归道一。是非矛盾在此都并行不悖。</p>
<p>    </p>
<h3 id="德充符-2"><a class="header" href="#德充符-2">德充符</a></h3>
<blockquote>
<p>夫保始之征，不惧之实。勇士一人，雄入于九军。将求名而能自要者，而犹若是。而况官天地，府万物，直寓六骸，象耳目，一知之所知，而心未尝死者乎！</p>
</blockquote>
<p>为名利所困的勇士，都能以无惧的心态入于九军。何况官天地、府万物，已经完全无我的得道之人。</p>
<p>    </p>
<h3 id="大宗师-2"><a class="header" href="#大宗师-2">大宗师</a></h3>
<blockquote>
<p>夫知有所待而后当，其所待者特未定也。庸讵知吾所谓天之非人乎？所谓人之非天乎？</p>
</blockquote>
<p>所有的知识都是有所依赖（有所待）的，但它所依赖的这个基础本身却是不确定的（特未定也）。</p>
<p>因此，怎么知道我说的天不是人，所说的人不是天？</p>
<blockquote>
<p>不逆寡，不雄成，不谟士。若然者，过而弗悔，当而不自得也。若然者，登高不栗，入水不濡，入火不热。是知之能登假于道者也若此。</p>
</blockquote>
<p>有势不临，有功不自夸，不算计世事。即无分别心(不逆寡)、得失心(不雄成)、机巧心(不谟士)。</p>
<p>如此了，即使有过错也不后悔，有功也不自得。登高不觉得怕，入水不觉得湿，近火不觉得热。（心境如一）</p>
<blockquote>
<p>不知说生，不知恶死；其出不䜣(xīn)，其入不距；翛(xiāo)然而往，翛然而来，而已矣。不忘其所始，不求其所终；受而喜之，忘而复之。是之谓不以心捐道，不以人助天。</p>
</blockquote>
<p>生死观。不乐生，不恶死。生不欣，死不拒。生生死死，随顺自然。不会忘记自己源自大道，对自己回归的地方也不会强求。承受境遇并欣然接受，忘掉生死分别回归大道。</p>
<p>无须损害自心求得大道，也无须人为干预天道。<span class="small-text">（自然而然，即是大道）</span></p>
<blockquote>
<p>故乐通物，非圣人也；有亲，非仁也；天时，非贤也；利害不通，非君子也；行名失己，非士也；亡身不真，非役人也。</p>
</blockquote>
<p>以世事为乐的，非圣人；不能通达福祸相依的，非君子；求名失己的，非士；丧失形体而又失去本性的，都算不上普通人了。<span class="small-text">(役人应该是指普通劳动者，形体都被驱使了，本性再丢失，则算不上普通人了)</span></p>
<blockquote>
<p>是役人之役，适人之适，而不自适其适者也。</p>
</blockquote>
<p>做他人所做之事，适他人所适之物，并不会根据自己的情况适其所适。<span class="small-text">(断句方式应为：役|人之役，适|人之适)</span></p>
<blockquote>
<p>其状义而不朋，若不足而不承；与乎其觚(gū)而不坚也，张乎其虚而不华也；邴邴(bǐng)乎其似喜乎，崔崔乎其不得已乎；滀(chù)乎进我色也，与乎止我德也；广乎其似世乎，謷(áo)乎其未可制也；连乎其似好闭也，悗(mèn)乎忘其言也。</p>
</blockquote>
<p>若不足而又无所求；方而不割，光而不耀；看起来自然而然的欢喜，不是依赖于什么；其形与德都在影响我，和蔼厚道的样子使我也和悦，其德性使我也安定；其心胸宽广而又高远难测；他沉默不语的样子，似乎忘掉了要说的话。</p>
<blockquote>
<p>故其好之也一，其弗好之也一。其一也一，其不一也一。其一与天为徒，其不一与人为徒。天与人不相胜也，是之谓真人。</p>
</blockquote>
<p>“一”可理解为“道”、“自性”（另外的理解：一即去除分别心，或叫平等性智。）</p>
<p>喜之不增，恶之不减。在圣不增，在凡不减。与道合则天，不与道合则人。</p>
<p>    </p>
<h3 id="天地-2"><a class="header" href="#天地-2">天地</a></h3>
<blockquote>
<p>天地虽大，其化均也；万物虽多，其治一也；人卒虽众，其主君也。</p>
</blockquote>
<p>天地万物随天道而化，民众随君道而行。 （仍然是强调无为，顺应天道。并且后文也强调上古之君也都是行无为之治。）</p>
<p>    </p>
<blockquote>
<p>无为为之之谓天，无为言之之谓德，爱人利物之谓仁，不同同之之谓大，行不崖异之谓宽，有万不同之谓富。故执德之谓纪，德成之谓立，循于道之谓备，不以物挫志之谓完。</p>
</blockquote>
<p>无为即无造作之心，顺应天道。其在天为道，在人为德。</p>
<p>    </p>
<p>黄帝遗玄珠，只有罔寻到了。罔即代表了离形去智的状态，玄珠代表了”天府“、”本性“。</p>
<p>    </p>
<p>在尧与许由的对话中，啮缺是一个世俗之中的聪明、机敏人，但其未达真知，未得真道。其乘人而无天、四顾而物应。因此，许由认为其可以治一方，不足以治天下。</p>
<p>    </p>
<p>在尧与华封人的对话中，尧说”多男子则多惧，富则多事，寿则多辱。“，看似有德之言，实则仍是造作之心而答的，并非真正天德。</p>
<p>    </p>
<p>禹与伯成子高的故事中，说明禹之有为之治，导致”德自此哀，刑自此立，后世之乱自此始矣。“</p>
<p>    </p>
<blockquote>
<p>泰初有无，无有无名；一之所起，有一而未形。</p>
</blockquote>
<p>道生一的过程。</p>
<blockquote>
<p>同乃虚，虚乃大。合喙鸣；喙鸣合，与天地为合。</p>
</blockquote>
<p>混同万物，则心境虚明，则容纳万物。此时言语如同鸟叫一般自然流淌。自然流淌即与天道相合。</p>
<p>    </p>
<p>孔子求道老子。名家这种”然不然，可不可“，善于辩论的人，并不能被称为圣人。其也只是有些聪明机智，并且这些人会被其聪明所困。就如猎狗因善长捕猎被困，所谓”聪明人“也会因聪明而”劳形怵心“。</p>
<p>    </p>
<p>将闾葂与季彻的对话中，说明了人道与天道相比，犹如螳蜋之于车辙。劝鲁君行有为之法，如果不顺天道，则其只是螳臂当车。（仍然是批判有为之治）</p>
<p>    </p>
<p>子贡与为圃者的故事，主要表达”有机事者必有机心“。机心即有为、造作之心。仍然是鼓励人反朴归真，存养心性。</p>
<p>    </p>
<p>谆芒与苑风对话中，”大壑“表示自性。（注焉而不满，酌焉而不竭，此在齐物论中也有出现，用来描述”葆光“，也即自性）</p>
<blockquote>
<p>官施而不失其宜，拔举而不失其能，毕见情事而行其所为，行言自为而天下化，手挠顾指，四方之民莫不俱至。</p>
</blockquote>
<p>圣治的描述，设置官职，但只按天道自然行事。言行亦符合自然之道，天下万物自然而化。举手示意，四方百姓没有不来投奔的。</p>
<p>神人：虚空粉碎（与形灭亡）、空明（照旷）</p>
<p>    </p>
<p>门无鬼与赤张满稽，圣人”治未病“，即防患于未然。即使被称为圣人的舜治理天下，也是等天下出了问题才治理。（即秃而施髢，病而求医）</p>
<p>要想治未病，则就要”不尚贤，使民不争；不贵难得之货，使民不为盗；不见可欲，使民心不乱“。</p>
<blockquote>
<p>端正而不知以为义，相爱而不知以为仁。</p>
</blockquote>
<p>端正而不知才能称为义。一旦知而为”端正“，则又会被异化，并不是发自本心而做了。</p>
<p>    </p>
<p>民众在有为之治下，民心乱，大惑且大愚。慢慢的，整个天下人都是大惑之人了。此时再宣扬高言、大声，则不能入于众人之心了，因为”惑者胜也“</p>
<blockquote>
<p>世俗之所谓然而然之，所谓善而善之，则不谓之道谀之人也。</p>
</blockquote>
<p>世俗人认可的，自己也认可；世俗人认为善的，自己也认为善的。这样也不并认为自己是阿谀之人。（其实是阿谀世俗之众人）</p>
<p>    </p>
<p>百年之木，破为牺尊，不管是牺尊还是剩余被丢弃的残枝，其于失性一也。（骈拇篇亦有”失性一也“的论述。）</p>
<p>    </p>
<h3 id="天道-2"><a class="header" href="#天道-2">天道</a></h3>
<p>归根曰静。不欲以静，天下将自定。清静为天下正。</p>
<blockquote>
<p>圣人之静也，非曰静也善，故静也，万物无足以铙(náo)心者，故静也。</p>
</blockquote>
<p>圣人心静，并非因静所谓”好“才静，而是万物都不足扰乱圣人之心，自然而静。</p>
<blockquote>
<p>水静犹明，而况精神！圣人之心静乎，天地之鉴也，万物之镜也。</p>
</blockquote>
<p>圣人心静，以此映照天地万物。</p>
<p>    </p>
<blockquote>
<p>本在于上，末在于下；要在于主，详在于臣。三军五兵之运，德之末也；赏罚利害，五刑之辟，教之末也；</p>
</blockquote>
<p>三军五兵、赏罚利害，都只是细之未节，非本非要。（非一）</p>
<p>天道有四时之序，春夏先，秋冬后。圣人取象，亦设人道之序。君先而臣从，父先而子从。</p>
<blockquote>
<p>古之谓大道者，五变而形名可举，九变而赏罚可言也。</p>
</blockquote>
<p>五变、九变，是前文所说的几个次序：</p>
<blockquote>
<p>先明天而道德次之，道德已明而仁义次之，仁义已明而分守次之。分守已明而形名次之，形名已明而因任次之，因任已明而原省次之，原省已明而是非次之，是非已明而赏罚次之。</p>
</blockquote>
<p>即：天 -&gt; 道德 -&gt; 仁义 -&gt; 分守 -&gt; 形名 -&gt; 因任 -&gt; 原省 -&gt; 是非 -&gt; 赏罚。</p>
<p>    </p>
<blockquote>
<p>尧曰：​“吾不敖无告，不废穷民，苦死者，嘉孺子而哀妇人。此吾所以用心已。​”</p>
</blockquote>
<p>不怠慢孤苦无依之人，不抛弃穷苦之人，悲悯死者，善待孩子，哀怜妇人。</p>
<p>    </p>
<p>孔子求道于老子，宣扬自己的理念，仍然被老子否定了。因为仁义非根本。天道为宗，圣人从之。</p>
<p>    </p>
<blockquote>
<p>鼠壤有余蔬而弃妹之者，不仁也，生熟不尽于前，而积敛无崖。</p>
</blockquote>
<p>鼠洞边有剩余的蔬菜，却弃之不顾，这是不仁！生熟食物堆积于前，却还聚敛不止。（食物已经够了却还在积聚）</p>
<p>士成绮问道老子时，老子之所以”昔者子呼我牛也而谓之牛；呼我马也而谓之马“，是因为”名者，实之宾也“。</p>
<p>    </p>
<p>轮扁与齐桓公对话中，也是表达了贱至贵的阶次：书 -&gt; 语 -&gt; 意 -&gt; 不可言。</p>
<p>道不可言，书中所述之道，被轮扁认为是”古人之糟魄已“。</p>
<p>    </p>
<h3 id="天运-2"><a class="header" href="#天运-2">天运</a></h3>
<blockquote>
<p>以敬孝易，以爱孝难；以爱孝易，以忘亲难；忘亲易，使亲忘我难；使亲忘我易，兼忘天下难；兼忘天下易，使天下兼忘我难。</p>
</blockquote>
<p>形式上的尊敬来孝容易，但以发自内心的爱来孝就比较难了； (传习录中有类似表述)</p>
<p>以爱来驱动孝容易，以自然而孝难；（即天地篇中”孝子不谀其亲，亲之所言而然，所行而善“）</p>
<p>自己自然而孝容易，但使父母也忘记父子关系难；</p>
<p>天下亦然。（至仁无亲）</p>
<blockquote>
<p>夫孝悌仁义，忠信贞廉，此皆自勉以役其德者也，不足多也。</p>
</blockquote>
<p>孝悌仁义等，都是自我约束的，是用来奴役天德的，不应该推崇。</p>
<blockquote>
<p>至贵，国爵并焉；至富，国财并焉；至愿，名誉并焉。是以道不渝。</p>
</blockquote>
<p>与”至仁无亲“对应的，亦可表述为”至贵无爵，至富无财“。内在本性所发，无出其上者。</p>
<p>    </p>
<p>刍狗，随时而变。祭祀前，盛以箧衍，巾以文绣。祭祀后，行者践其首脊，苏者取而爨之。</p>
<p>礼法也是如此，不同时，不同势。不能僵硬的去照搬古之礼法。但孔子执著于周礼，犹如推舟于陆，因此才遭受陈蔡之困等。</p>
<p>    </p>
<blockquote>
<p>中无主而不止，外无正而不行。由中出者，不受于外，圣人不出；由外入者，无主于中，圣人不隐。</p>
</blockquote>
<p>内心没有对“道”的真正领悟，将”道“呈现给他，他也拿不住。外在环境不正，则”天道“不可行于世。</p>
<p>内心有道了，但外在环境无法接纳时，则圣人不会将其展示出来；由外部传达至心中的道，如果心中无法领悟，圣人也不会刻意将其隐藏起来。</p>
<p>    </p>
<p>孔子见老子，仁义乱人心。</p>
<blockquote>
<p>使民心亲，民有为其亲杀其杀，而民不非也。</p>
</blockquote>
<p>使百姓相亲，并且在亲属之间也有亲疏之别，人们同样也不会非议。 (礼记中有”明亲疏之杀“，此处杀是等级、差别的含义)</p>
<p>    </p>
<h3 id="庚桑楚-2"><a class="header" href="#庚桑楚-2">庚桑楚</a></h3>
<blockquote>
<p>简发而栉(zhì)，数米而炊，窃窃乎又何足以济世哉！</p>
</blockquote>
<p>过于陷于鸡毛蒜皮的杂事，则就会忽略主线，就难以济世。（数着米粒下锅，一根一根的头发梳头。）</p>
<blockquote>
<p>民之于利甚勤，子有杀父，臣有杀君，正昼为盗，日中穴阫(péi)。</p>
</blockquote>
<p>民众为利所困，就会出现子杀父，臣杀君的行为。</p>
<blockquote>
<p>老子曰：​“子何与人偕来之众也？​”</p>
</blockquote>
<p>有种说法是，南荣趎心神散乱、杂念纷飞，背负着智与识，因此来之“众”。</p>
<blockquote>
<p>不知乎，人谓我朱愚；知乎，反愁我躯。</p>
</blockquote>
<p>南荣趎外为名所困，内为利所困，并不懂得离形去智，随顺大道。（提的问题都充满了虚假的仁义）</p>
<blockquote>
<p>南荣趎请入就舍，召其所好，去其所恶。十日自愁，复见老子。</p>
</blockquote>
<p>召其所好，去其所恶。 应该理解为修善断恶。</p>
<p>十天下来，他自己感到非常愁苦。（因为恶念难以去除干净）</p>
<blockquote>
<p>夫外韄(huò)者不可繁而捉，将内揵(jiàn)；内韄者不可缪(móu)而捉，将外揵；外内韄者，道德不能持，而况放道而行者乎！</p>
</blockquote>
<p>被外物所困的人，不能在纷繁的外相中把握根本，内心亦堵塞；被内心所束缚的人，不能清除心中杂念，在物上亦会堵塞；内外皆困的人，根本无法把持道德，又怎么能依道而行呢？(韄即束缚)</p>
<p>    </p>
<p>卫生之经，顺其自然，顺应万物(与物委蛇)，无拘无束(翛)，通达无碍(侗)，如婴儿一般。</p>
<p>更进一步：不以人物利害相撄，不相与为怪，不相与为谋，不相与为事。</p>
<p>再进一步：动不知所为，行不知所之，身若槁木之枝，而心若死灰。</p>
<p>    </p>
<blockquote>
<p>宇泰定者，发乎天光。发乎天光者，人见其人，物见其物。人有修者，乃今有恒；有恒者，人舍之，天助之。人之所舍，谓之天民；天之所助，谓之天子。</p>
</blockquote>
<p>心中得大定者，即可”虚室生白“，彻然朗照。此时即可照见万物本真。人能够修习，即可安住本性，能安住本性的，人们来归附他，上天会协助他。人们所归附的即是天民，上天所协助的即是天子。</p>
<blockquote>
<p>知止乎其所不能知，至矣；</p>
</blockquote>
<p>超越知的边界，即超越思维概念，才能到达。</p>
<p>    </p>
<blockquote>
<p>不见其诚己而发，每发而不当；业入而不舍，每更为失。为不善乎显明之中者，人得而诛之；为不善乎幽间之中者，鬼得而诛之。明乎人，明乎鬼者，然后能独行。</p>
</blockquote>
<p>诚即真，即由心而发；（真者，精诚之至也）</p>
<p>不诚而行，则为恶；外事入扰于心后而不舍弃又错上加错。</p>
<p>人要真要诚，明处于人要诚，暗处于鬼要诚。</p>
<blockquote>
<p>券内者，行乎无名；券外者，志乎期费。行乎无名者，唯庸有光；志乎期费者，唯贾(ɡǔ)人也，人见其跂，犹之魁然。</p>
</blockquote>
<p>持守内在者，行则不求名利；追逐外物者，志于财色名利；</p>
<p>守内者普通/平常但有光，追外者只是屯积财货之徒，并且虚伪的使自己看起来比较强大。</p>
<p>    </p>
<h3 id="徐无鬼-2"><a class="header" href="#徐无鬼-2">徐无鬼</a></h3>
<p>徐无鬼两次见魏武侯，分别说明了要忘我、去欲。当政者不要有为，不要为了自己私欲而劳民。</p>
<p>    </p>
<p>黄帝黄帝将见大隗乎具茨之山之中，小童所说“奚以异乎牧马者哉？亦去其害马者而已矣！”，说明治天下与牧马没什么区别，自然无为就好。（治世）</p>
<p>小童游于襄城之野、六合之外，养其性情（病少痊）。六合之外即精神境界。（养生）</p>
<p>    </p>
<blockquote>
<p>知士无思虑之变则不乐，辩士无谈说之序则不乐，察士无凌谇(suì)之事则不乐，皆囿于物者也。</p>
</blockquote>
<p>人会不自觉的困于外物。意识不断攀缘外物，导致“农夫无草莱之事则不比”。人闲不下来，不断追逐外物，而导致“驰其形性，潜之万物，终身不反，悲夫！”。这也就是老子说的“其行弥远，其知弥少”。</p>
<p>    </p>
<blockquote>
<p>射者非前期而中，谓之善射，天下皆羿也，可乎？​</p>
</blockquote>
<p>先画靶子后射箭，天下皆羿。人也都是先有立场再有是非、言语。与齐物论的“未成乎心而有是非，是今日适越而昔至也。” 表达同样的观点。</p>
<p>    </p>
<p>桓公与管仲对话中，鲍叔牙过于“正”，无法容忍不善，不可为相。（对“有为”的规则过于执著，就会行“有为”之事，会损害人民的本性）</p>
<p>而隰(xí)朋“上忘而下不畔，愧不若黄帝而哀不己若者”，即不媚上欺下，严以律己，宽以待人。惭愧自己的德行不如黄帝，对不如自己的人又充满哀悯。</p>
<p>“其于国有不闻也，其于家有不见也”，则说明隰朋并不“简发而栉(zhì)，数米而炊”，能容人容事，不会出现“人至察则无徒”的情况。</p>
<blockquote>
<p>以贤临人，未有得人者也；以贤下人，未有不得人者也。</p>
</blockquote>
<p>《四十二章经》中也言“有势不临难”。能使自己“下”于他人，则人都会来归顺。</p>
<p>    </p>
<p>狙“伐其巧，恃其便”以敖吴王，最终导致被杀死。因此“无以汝色骄人哉”，即要谦下，与前面“以贤下人”等有相关。</p>
<p>    </p>
<p>南伯子綦是对“我执”的进一步探察。一些微弱的我执，可能会让自己“先之”，彼故知之。在无意识中，自己跟前文的“狙”一样，伐其巧，恃其便。</p>
<p>    </p>
<p>九方歅看相，言子綦之子与国君同食以终其身，被子綦视为不祥。因为自己不曾从事仕途，并且不与之为食，不与之为谋，不与之为道。邀乐于天，邀食于地。怎么会与国君扯上关系？这种怪事，必定有怪行，不是祥事。（后面果然是被人砍去双脚卖给渠公看门）</p>
<p>(世人一味追求名利，而意识不到其背后的危险)</p>
<blockquote>
<p>吾未尝为牧，而牂(zānɡ)生于奥；未尝好田，而鹑生于宎(yǎo)，若勿怪，何邪？</p>
</blockquote>
<p>没有养羊，但母羊生于家里的西南角；不曾打猎，但鹌鹑生于东南角。如果不是怪事，怎么理解？</p>
<p>    </p>
<blockquote>
<p>爱之则亲，利之则至，誉之则劝，致其所恶则散。</p>
</blockquote>
<p>民众很容易聚，爱他们则他们也会亲近你，给他们利益则他们就会聚过来，夸他们就是开心勤勉，给他们所厌恶的东西就会散开。</p>
<blockquote>
<p>爱利出乎仁义，捐仁义者寡，利仁义者众。夫仁义之行，唯且无诚，且假乎禽贪者器。</p>
</blockquote>
<p>爱与利都是出于仁义，也就是控制民众的工具。愿意丢弃仁义的人少，而利用仁义的人多。 仁义之行不仅无诚，而且被像禽兽一样贪婪的人当作工具。</p>
<p>（仁义也被异化为了贪名夺利的工具）</p>
<p>    </p>
<p>暖姝者、濡需者、卷娄者，分别指自满的人、安于一时一处的人、为物所困的人。</p>
<p>未得大道而自满的人，谓之暖姝者。</p>
<p>安于一处，意识不到自身所处环境的，谓之濡需者。网上流传的“不在乎大国崛起，只在乎小民尊严”就是濡需者。</p>
<p>一生都被物为困，劳苦终身的，谓之卷娄者。（卷娄即衰老背驼，劳苦终生而致）</p>
<blockquote>
<p>神人恶众至，众至则不比，不比则不利也。</p>
</blockquote>
<p>神人不喜欢众人跟随自己，跟随自己则不舒坦，则不利。</p>
<blockquote>
<p>于蚁弃知，于鱼得计，于羊弃意。</p>
</blockquote>
<p>于民众弃智，于圣人弃有为之心。然后如鲦鱼从容而游，自由自在。</p>
<blockquote>
<p>古之真人，以天待人，不以人入天。古之真人，得之也生，失之也死；得之也死，失之也生。</p>
</blockquote>
<p>以自然之道对待人事，不以妄为之心扰乱天性、自然。（人道顺应天道）</p>
<p>生即生，死即死。以目视目，以耳听耳，以心复心。</p>
<p>    </p>
<p>不同的药在不同的场景下发挥的作用不同（不同时候不同的药作主药）。文种在勾践将要亡国之时帮助复国，但复国之后，时移世易，也被吴王猜忌而见赐死。</p>
<p>人需要懂得顺时应势，文种在复国后应该明白此一时，彼一时，需要及时功成名退。</p>
<p>如果不及时应变，就是天运篇所说的“推舟于陆”。</p>
<p>猫头鹰眼睛、鹤腿等，也有差异，也需要接纳天道，不能强制要求万物都统一。</p>
<p>河水的例子，说明要了知事物的因缘，在哪些条件下的作用下而存在。</p>
<blockquote>
<p>水之守土也审，影之守人也审，物之守物也审。</p>
</blockquote>
<p>水守土而定，影守人而定，物守物而定。（还是讲万物因缘）</p>
<blockquote>
<p>故目之于明也殆，耳之于聪也殆，心之于殉也殆，凡能其于府也殆。殆之成也不给改。</p>
</blockquote>
<p>人自身的五藏六府对外物过于依赖就会疲惫。即六尘作用于六根，六根容易殆。如果不懂“塞其兑，闭其门”，则就会“终身不救”。（殉即“攀缘”、“追求”，即心猿不断攀缘事物。）</p>
<p>殆已成就来不及改了。</p>
<blockquote>
<p>祸之长也兹萃，其反也缘功，其果也待久。</p>
</blockquote>
<p>祸患逐渐增长后，要返回本性就需要下功夫，并且需要较长的时间才能有成果。</p>
<blockquote>
<p>而人以为己宝，不亦悲乎！故有亡国戮民无已，不知问是也。</p>
</blockquote>
<p>人将六尘当作自己的宝贝，不断去争夺，多么可怜啊！因此才会亡国伤民，并且没有尽头。其根本原因就是不懂得探究本源呀！</p>
<p>    </p>
<blockquote>
<p>故足之于地也践，虽践，恃其所不蹍而后善博也；人之于知也少，虽少，恃其所不知而后知天之所谓也。</p>
</blockquote>
<p>足相对地很小，但依靠没有踩着的地方能达到很远的地方；人之知也很少，但依靠所不知的能知天下；</p>
<blockquote>
<p>大一通之，大阴解之，大目视之，大均缘之，大方体之，大信稽之，大定持之。</p>
</blockquote>
<p>大一通万物，大静(阴)解万物，以天照万物。</p>
<p>    </p>
<h3 id="则阳-1"><a class="header" href="#则阳-1">则阳</a></h3>
<blockquote>
<p>故圣人，其穷也，使家人忘其贫；其达也，使王公忘爵禄而化卑。其于物也，与之为娱矣；其于人也，乐物之通而保己焉。故或不言而饮人以和，与人并立而使人化。父子之宜，彼其乎归居，而一闲其所施。其于人心者，若是其远也。</p>
</blockquote>
<p>合其光，同其尘，行不言之教。</p>
<p>于物，游戏娱乐；于人，外化而内不化；</p>
<blockquote>
<p>圣人达绸缪，周尽一体矣，而不知其然，性也。</p>
</blockquote>
<p>圣人通达世间万物的关联(因缘法)，深刻体悟万物一体。这就是圣人本性。</p>
<blockquote>
<p>复命摇作，而以天为师。人则从而命之也。</p>
</blockquote>
<p>或静或动，皆以天为师。（道德经云“归根曰静，是曰复命。”）</p>
<p>人们因此称呼他为圣人。（与后文的“人与之名…”对应的）</p>
<p>    </p>
<p>游心于无穷时，再反观世俗为了利益的战争，犹如蜗牛角上的触氏和蛮氏，非常滑稽与可笑。（站在宇宙的尺度观察地球上的人类，也如蚂蚁一般，琐事也就会变得不重要了）</p>
<p>    </p>
<p>孔子之楚，市南宜僚因为担心孔子将自己推荐给楚王，而逃离住所。（并且市南宜僚将孔子视为佞人）</p>
<p>    </p>
<p>长梧封人言耕耘需用心，如果你鲁莽的对待禾苗，则其果实也会鲁莽的回报你。庄子听闻后，认为治心也是如此，切不可鲁莽对待。（故卤莽其性者，欲恶之孽为性）</p>
<p>    </p>
<p>乱世中，君王之过。</p>
<blockquote>
<p>匿为物而愚不识，大为难而罪不敢，重为任而罚不胜，远其途而诛不至。</p>
</blockquote>
<p>隐藏事物真相而愚弄人民；加大困难归罪不敢做的人；</p>
<p>    </p>
<p>蘧伯玉恃其所不知而后知天之所谓(徐无鬼)</p>
<p>    </p>
<p>卫灵公称号如何来的，不同人有不同说法。再次说明了言无定论。</p>
<p>    </p>
<p>丘里之言，说明“名”的起源，并且因名起义。</p>
<blockquote>
<p>比于大泽，百材皆度；观于大山，木石同坛。</p>
</blockquote>
<p>站的视角，决定了我们如何看待事物。站在(比:靠近)大河前，要想渡河，所有的木材对我们来说是一样的，都可以帮我们渡河。（不再区分木与木之间的差异） 当我们远观一座山时，山中不管是石还是木，对我们来说都是山的一部分，都是一体的。 （丘里也是如此，将一波人视为一体，名之为丘里。）</p>
<p>道是大而无外，小而无内，无所不在的那个“名”。（以丘里之言，引导我们对道的体认）</p>
<blockquote>
<p>阴阳相照，相盖相治；四时相代，相生相杀。欲恶去就，于是桥起；雌雄片合，于是庸有。安危相易，祸福相生，缓急相摩，聚散以成。</p>
</blockquote>
<p>万物相互转化、相互联系。欲恶去就，即好、恶、离、近，从而事物关系而现。</p>
<blockquote>
<p>此名实之可纪，精微之可志也。</p>
</blockquote>
<p>这些名与实的本质都可以分析记录的，纷繁事物中的精微之理也是可以识认的。</p>
<blockquote>
<p>睹道之人，不随其所废，不原其所起。</p>
</blockquote>
<p>睹道之人，不随事物灭而灭，不随事物生而生。已经得其环中，超越生死，处于不动之境认知万物。</p>
<p>“莫为”即非，“或使”即是；莫为、或使之辩，即是“是、非”之辩，无有定论。</p>
<blockquote>
<p>或之使，莫之为，未免于物，而终以为过。</p>
</blockquote>
<p>不管是还是非，都是作用在事物之上的，都是有为法，不究竟。执著是非，终为过失。</p>
<blockquote>
<p>可言可意，言而愈疏。未生不可忌，已死不可徂(cú)。死生非远也，理不可睹。</p>
</blockquote>
<p>可以言谈，可以意会，但言论终究会离实相更远。（知者不言，言者不知）</p>
<p>未生之时不可念，已死之态不可达。死生并不远，只是不可被直观看到而已。</p>
<p>    </p>
<h3 id="外物-1"><a class="header" href="#外物-1">外物</a></h3>
<p>外物哪有什么确定的规则或标准，变化无常。不管忠臣还是侫臣，都可能遭受不测。</p>
<p>人都各自有各自主观的心，因而臣忠未必信，子孝未必爱。</p>
<p>    </p>
<p>涸辙之鱼，说明言语与实际的割裂。（言语容易虚伪）与前段“忠未必信，孝未必爱”的自他割裂有些关联。</p>
<p>    </p>
<p>任公子钓大鱼，应该说求大道的，很难被理解。 世人都是小才小智，一直都是用小鱼竿在小沟渠里钓鱼，得到的也是小鱼（世俗小智）</p>
<p>    </p>
<p>儒以诗礼发冢，名实不符。儒学被异化为获利的工具。</p>
<p>“青青之麦，生于陵陂。生不布施，死何含珠为”，通过漂亮的言辞，为自己寻找盗墓的依据。 现代这种现象很多，套个漂亮的幌子，为自己谋私利。</p>
<p>    </p>
<blockquote>
<p>夫不忍一世之伤，而骜万世之患。抑固窭(jù)邪，亡其略弗及邪？</p>
</blockquote>
<p>不忍一时之痛，而受万世之祸。是由于见识浅薄呢？还是由于智慧不足呢？</p>
<blockquote>
<p>惠以欢为骜，终身之丑，中民之行进焉耳。相引以名，相结以隐。</p>
</blockquote>
<p>布施恩惠以取悦于世并引以为傲，这是终身的耻辱，这只不过是庸人的做法罢了！</p>
<p>庸人们相互吹捧，相互勾结。 现代社会中，也充满了这种情况，不管是文人圈，还是商业圈，都是相互吹捧，以此构造一种场域，欺骗民众，获取利益。</p>
<p>与前文的儒以诗礼发冢说类似的事情，所谓的儒士，也成了“相引以名”的幌子，相互勾结谋利。</p>
<blockquote>
<p>反无非伤也，动无非邪也。圣人踌躇以兴事，以每成功。奈何哉其载焉终矜尔！</p>
</blockquote>
<p>反民之性则伤民，扰乱心性则天下乱（尚贤，使民争）。圣人都是小心行事，因此才会成功。奈何你孔丘坚决施行仁义(祸乱之首)而自以为是！</p>
<p>    </p>
<p>惠子谓庄子“子言无用”，即是探讨有用无用的关系，以无用达有用。（道德经中也有“故有之以为利，无之以为用。”的探讨）</p>
<p>    </p>
<blockquote>
<p>人有能游，且得不游乎？人而不能游，且得游乎？</p>
</blockquote>
<p>人有了逍遥的心境，怎么能不逍遥呢？人没有逍遥的心境，又怎么可能逍遥呢？</p>
<p>与王阳明说的“知”与“行”类似，能知则自然而行，不能知则不能行。</p>
<p>会游泳的人，进入到水里，自然就开始游起来了。这就是“能游，且得不游乎”。</p>
<blockquote>
<p>夫流遁之志，决绝之行，噫，其非至知厚德之任与！</p>
</blockquote>
<p>在世俗中随波逐流，或者逃离人世，都不是有道、有德之人的所为。（不落两端，因为人能逍遥，怎么会不得游呢？因此处于任何环境都可游。）</p>
<blockquote>
<p>唯至人乃能游于世而不僻，顺人而不失己。</p>
</blockquote>
<p>至人游于世而不偏颇，随顺他人而不迷失本性。（进一步说明“能游，且得不游乎？”）</p>
<blockquote>
<p>彼教不学，承意不彼。</p>
</blockquote>
<p>这些人的教导不去学习，得到他们的意而不传播。（彼，有传播的含义）</p>
<blockquote>
<p>物之有知者恃息，其不殷，非天之罪。天之穿之，日夜无降，人则顾塞其窦。胞有重阆(lànɡ)，心有天游。室无空虚，则妇姑勃豀(xī)；心无天游，则六凿相攘。</p>
</blockquote>
<p>万物有知性是因为有气息，气息不畅，非天之罪。上天给我们了孔窍，从不关闭，而人自己堵塞了这些通道。</p>
<p>胞胎有空间才能供胎儿生成，心有虚空才能天游。如果房间太挤，婆媳矛盾会更重，心无虚空则无法遨游，并且六根相互侵扰。</p>
<p>    </p>
<blockquote>
<p>德溢乎名，名溢乎暴。谋稽乎誸(xián)，知出乎争，柴生乎守官，事果乎众宜。</p>
</blockquote>
<p>德行外溢，是因为求名；名声外溢，是为了表现自我。谋略生于危急；才智生于争斗；闭塞生于执著；事情达成，由于合乎众宜。</p>
<blockquote>
<p>春雨日时，草木怒生，铫(yáo)鎒(nòu)于是乎始修，草木之到植者过半，而不知其然。</p>
</blockquote>
<p>草木怒生后，修理锄头，将草木锄了之后，仍然活了大半，人们也不知道为什么这样。</p>
<blockquote>
<p>演门有亲死者，以善毁爵为官师，其党人毁而死者半。</p>
<p>尧与许由天下，许由逃之；汤与务光，务光怒之；纪他闻之，帅弟子而踆(cūn)于窾(kuǎn)水，诸侯吊之，三年，申徒狄因以踣(bó)河。</p>
</blockquote>
<p>纪他之后，就如演门之党人，为了求名而死。（申徒狄是想得许由之名而自尽。演门党人为了为官师，毁而死者也半。）</p>
<p>    </p>
<h3 id="寓言-1"><a class="header" href="#寓言-1">寓言</a></h3>
<p>寓言即借故事或他人之口来说。通过他人之口传达自己的思想，更容易被别人接受，因为“亲父不为其子媒，亲父誉之，不若非其父者也。”</p>
<p>重言即借用圣贤、名人、先辈的言论来为自己的思想提供支撑。（庄子中大量引用孔子，即是重言，不过其与寓言也没有严格区分，庄子有不少是假托孔子所说。）</p>
<p>卮言即“用心若镜”，不住一法而流淌出来的，随机应变，合乎自然的言论。</p>
<blockquote>
<p>利义陈乎前，而好恶是非直服人之口而已矣。使人乃以心服，而不敢蘁(wù)立，定天下之定。</p>
</blockquote>
<p>仁义礼法等，容易使人口服心不服。应该使人心服口服。</p>
<blockquote>
<p>一年而野，二年而从，三年而通，四年而物，五年而来，六年而鬼入，七年而天成，八年而不知死、不知生，九年而大妙。</p>
</blockquote>
<p>野：质朴；从：舒缓安闲、轻安；通：通达、无碍；物：与物混同；</p>
<p>罔两与景的对话，说明人居天地之中，是会跟随天地大道而运行，有时候也不知道为什么会这样。其也表达了缘起法，即影子跟随形体与光线而动，形体又有其它依赖的条件，条件又有其它条件，无穷无尽。</p>
<p>    </p>
<h3 id="让王-2"><a class="header" href="#让王-2">让王</a></h3>
<blockquote>
<p>夫天下至重也，而不以害其生，又况他物乎！唯无以天下为者可以托天下也。</p>
</blockquote>
<p>天下与性命相比，性命都是更重要的，何况其它小名小利呢？爱惜自己的身、命胜过天下的人，才是有道之人，才可托付天下。</p>
<p>    </p>
<blockquote>
<p>不以所用养，害所养。</p>
</blockquote>
<p>土地是为了养育人民的，但因为争夺土地而伤害人民，是多么糊涂！</p>
<p>    </p>
<blockquote>
<p>夫希世而行，比周而友，学以为人，教以为己，仁义之慝(tè)，舆马之饰，宪不忍为也。</p>
</blockquote>
<p>批判世俗虚伪的行为。</p>
<p>    </p>
<h3 id="盗跖-2"><a class="header" href="#盗跖-2">盗跖</a></h3>
<p>无足与知和，就人是否应该追求世俗之欲而讨论。</p>
<p>无足认为权、名、利等，都可以利用起来让自己获得寿命的延长、养护身体、愉悦身心。 那些智者、贤者，应该是没有能力才不去追求这些。</p>
<p>知和认为，通过世俗之欲去追求福禄寿，需要能看到它们的反面和祸患。陷在这些上面，其实是离大道比较远的。而且富有之人很容易沉迷于口腹之欲、心神迷乱等，并且因此陷入乱、苦、疾、辱、忧、畏等至害。</p>
<p>    </p>
<h3 id="说剑-1"><a class="header" href="#说剑-1">说剑</a></h3>
<p>天子之剑，诸侯之剑，庶人之剑；</p>
<p>天子之剑即治天下之剑，诸侯之剑即治国之剑，庶人之剑即庶民争斗之剑。</p>
<p>    </p>
<h3 id="渔父-1"><a class="header" href="#渔父-1">渔父</a></h3>
<p>四者离位而乱莫大焉。官治其职，人处其事，乃无所陵。</p>
<p>八疵者，外以乱人，内以伤身，君子不友，明君不臣。</p>
<p>圣人法天贵真。真，即精诚之至。</p>
<p>    </p>
<h3 id="列御寇-2"><a class="header" href="#列御寇-2">列御寇</a></h3>
<blockquote>
<p>夫造物者之报人也，不报其人而报其人之天，彼故使彼。</p>
</blockquote>
<p>造物者给予人的，并非仅是形体，更重要的是本性，因为本性所以人才是这样（或达成这样）。</p>
<blockquote>
<p>夫人以己为有以异于人，以贱其亲，齐人之井饮者相捽zuó也。</p>
</blockquote>
<p>人们因为自己在某方面胜过他人，就看不起身边的人。孰不知上天给了你相关禀赋，才能让你有某些东西。就如齐人挖井的人与饮井水的人打架一下，挖井的人也认为是自己的功劳才有井水，孰不知天地给了我们水，才可能让我们挖到水。我们忘了天地之大功。</p>
<blockquote>
<p>圣人安其所安，不安其所不安；众人安其所不安，不安其所安。</p>
</blockquote>
<p>圣人安于本性，扰乱本性的就会远离。（内求）</p>
<p>众人追求那些纷纷扰扰的事物，不断的扰乱自己心神，以求得世俗之功，而完全无法安住于无所求的状态。（外求）</p>
<p>    </p>
<blockquote>
<p>圣人以必不必，故无兵；众人以不必必之，故多兵；顺于兵故，行有求兵，恃之则亡。</p>
</blockquote>
<p>圣人认为那些必须的(名利)都是不必须的，因此不会去跟其他人争夺这些；众人认为那些不必须的(名利)都是必须的，因此才会跟其他人争夺。</p>
<p>顺着这种通过争斗而满足欲求的方式，逐渐固化为一旦有欲求，就想通过“兵“的方式来达到，过度依赖这种方式就会走向灭亡。</p>
<blockquote>
<p>小夫之知，不离苞苴(jū)竿牍，敝精神乎蹇(jiǎn)浅，而欲兼济道物，太一形虚。</p>
</blockquote>
<p>世俗小智，离不开应酬交际，在浅薄的事情上耗费精神。但却想着兼修道物，达到万物归一的状态。</p>
<blockquote>
<p>彼至人者，归精神乎无始，而甘冥乎无何有之乡。水流乎无形，发泄乎太清。</p>
</blockquote>
<p>至人神游于未始有物之境，息灭心智安住于无何有之乡。至人如流水无形，自然而然流畅于清明朗彻之境。</p>
<p>    </p>
<p>宋人曹商者，即是”安其所不安，不安其所安“的描写，为了利益，无所不用其及。</p>
<p>    </p>
<p>孔子识人之法，即君子远使之而观其忠，近使之而观其敬等九条方法。</p>
<p>    </p>
<div style="break-before: page; page-break-before: always;"></div>
<h1 id="编排"><a class="header" href="#编排">编排</a></h1>
<h2 id="重复内容"><a class="header" href="#重复内容">重复内容</a></h2>
<p>许由曰：​“噫！未可知也。我为汝言其大略。吾师乎！吾师乎！䪢(jī)万物而不为义，泽及万世而不为仁，长于上古而不为老，覆载天地、刻雕众形而不为巧。此所游已。​”  – 《大宗师》</p>
<p>庄子曰：​“吾师乎！吾师乎！䪢(jī)万物而不为义，泽及万世而不为仁，长于上古而不为寿，覆载天地、刻雕众形而不为巧，此之为天乐。​”  – 《天道》</p>
<p>    </p>
<p>蘧伯玉行年六十而六十化，未尝不始于是之，而卒诎(qū)之以非也，未知今之所谓是之非五十九非也。  –《则阳》</p>
<p>庄于谓惠子曰：​“孔子行年六十而六十化，始时所是，卒而非之，未知今之所谓是之非五十九年非也。​”  –《寓言》</p>
<p>    </p>
<p>夫大块载我以形，劳我以生，佚我以老，息我以死。故善吾生者，乃所以善吾死也。 –《大宗师》（连着两段出现）</p>
<p>    </p>
<p>（真人）入水不濡，入火不热。  –《大宗师》</p>
<p>（至人）大泽焚而不能热，河汉沍(hù)而不能寒。 –《齐物论》</p>
<p>    </p>
<h2 id="层次"><a class="header" href="#层次">层次</a></h2>
<h3 id="道-2"><a class="header" href="#道-2">道</a></h3>
<p>夫道，有情有信，无为无形；可传而不可受，可得而不可见；自本自根，未有天地，自古以固存；神鬼神帝，生天生地；在太极之上而不为高，在六极之下而不为深，先天地生而不为久，长于上古而不为老。</p>
<h4 id="修道"><a class="header" href="#修道">修道</a></h4>
<p>吾犹守而告之，三日而后能外天下；已外天下矣，吾又守之，七日而后能外物；已外物矣，吾又守之，九日而后能外生；已外生矣，而后能朝彻。朝彻，而后能见独；见独，而后能无古今；无古今，而后能入于不死不生。</p>
<h3 id="真人之境"><a class="header" href="#真人之境">真人之境</a></h3>
<h4 id="真人"><a class="header" href="#真人">真人</a></h4>
<p>不逆寡，不雄成，不谟士。过而弗悔，当而不自得。登高不栗，入水不濡，入火不热。</p>
<p>其寝不梦，其觉无忧，其食不甘，其息深深。</p>
<p>不知说生，不知恶死；其出不䜣(xīn)，其入不距；翛(xiāo)然而往，翛然而来，而已矣。不忘其所始，不求其所终；受而喜之，忘而复之。</p>
<p>其状义而不朋，若不足而不承；与乎其觚(gū)而不坚也，张乎其虚而不华也；邴邴(bǐng)乎其似喜乎，崔崔乎其不得已乎，滀(chù)乎进我色也，与乎止我德也；广乎其似世乎，謷(áo)乎其未可制也；连乎其似好闭也，悗(mèn)乎忘其言也。</p>
<p>素也者，谓其无所与杂也；纯也者，谓其不亏其神也。能体纯素，谓之真人。</p>
<p>古之真人，知者不得说，美人不得滥，盗人不得劫，伏戏黄帝不得友。死生亦大矣，而无变乎己，况爵禄乎！</p>
<p>古之真人，以天待人，不以人入天。古之真人，得之也生，失之也死；得之也死，失之也生。</p>
<p>为外刑者，金与木也；为内刑者，动与过也。夫免乎外内之刑者，唯真人能之。</p>
<p>    </p>
<h4 id="至人"><a class="header" href="#至人">至人</a></h4>
<p>大泽焚而不能热，河汉沍(hù)而不能寒，疾雷破山而不能伤，飘风振海而不能惊。若然者，乘云气，骑日月，而游乎四海之外。死生无变于己，而况利害之端乎！</p>
<p>适来，夫子时也；适去，夫子顺也。安时而处顺，哀乐不能入也。</p>
<p>古之至人，先存诸己而后存诸人。所存于己者未定，何暇至于暴人之所行！</p>
<div style="break-before: page; page-break-before: always;"></div>
<h1 id="太乙金华宗旨"><a class="header" href="#太乙金华宗旨">太乙金华宗旨</a></h1>
<div style="break-before: page; page-break-before: always;"></div>
<h1 id="儒"><a class="header" href="#儒">儒</a></h1>
<h3 id="四书五经"><a class="header" href="#四书五经">四书五经</a></h3>
<ul>
<li>
<p>四书：《大学》《中庸》《论语》《孟子》</p>
</li>
<li>
<p>五经：《易经》《诗经》《礼记》《尚书》《春秋》</p>
</li>
</ul>
<blockquote>
<p>《大学》和《中庸》其实是从《礼记》中抽出的两篇。</p>
</blockquote>
<p><strong>儒家核心思想</strong>：“仁”</p>
<p>所谓仁，即“二人成仁”，这是一种关系，可以理解为“爱人”。也即在社会中，通过爱人，来达到更高的目标，让人们生活更幸福。</p>
<h4 id="大学"><a class="header" href="#大学">《大学》</a></h4>
<p>用来定下来人生发展的大<strong>目标</strong>的。</p>
<h4 id="中庸"><a class="header" href="#中庸">《中庸》</a></h4>
<p>主要是用来指导修身、做事的。
中庸，并非我们理解的“折中”、“和稀泥”，更多应该理解为“适合”。不偏不倚叫“中”，稳定不变叫“庸”。即为人处事不走极端，找到合适的方法。
它里面有两个核心思想：<strong>天人合一</strong>、<strong>忠恕之道</strong>。</p>
<ul>
<li>
<p>天人合一：就是说人在至诚状态下，即可感应天道，实现人道与天道合一。这儿强调的是人要“至诚”。</p>
</li>
<li>
<p>忠恕之道：忠即“尽己”。恕即“推己及人”，即“自己想要的，别人也同样想要”。（这个思想被孟子发挥为“仁政”，中庸是子思所做，子思又是孟子的老师）</p>
</li>
</ul>
<h4 id="论语"><a class="header" href="#论语">《论语》</a></h4>
<p>孔子思想的核心，重点突出仁、义、礼。</p>
<h4 id="孟子"><a class="header" href="#孟子">《孟子》</a></h4>
<p>主要包含了孟子的治国、伦理等思想。</p>
<ul>
<li>
<p>在治国思想上：孟子将治国方式分为了“王道”和“霸道”，孟子推崇的就是王道治国。王道就是施行“仁政”，所谓仁政，是基于“推已及人”的思想来展开的，是民为贵，社稷次之，君为轻的政治思想。而霸道，则是靠外在的强力统治人民，规定人民做什么，则就会通过法律、武力来强制实施。</p>
</li>
<li>
<p>在伦理思想上：孟子认为“人性本善”，这个是影响后世儒家观念的重要思想，在三字经中，第一句话就是这个思想“人之初，性本善”。(不过另外一个儒家大佬荀子，认为人性本恶。)</p>
</li>
</ul>
<p>孟子中还有一个重要的思想，四端学说，即：“恻隐之心，仁之端；羞恶之心，义之端；辞让之心，礼之端；是非之心，智之端”。四端学说是性本善的支撑论点，也可以看作是阳明心学的源头。</p>
<h4 id="易经"><a class="header" href="#易经">《易经》</a></h4>
<p>《易经》是古人在多变的自然环境下为了追求确定性而产生的，它的目的是希望能趋吉避凶。后世解读易经，往往会从象数(占卜)和义理(哲学)两方面来解读，并因此分为了两派。</p>
<ul>
<li>
<p>象数：即是占卜一派，认为万事万物是有内在关联性，可以通过蓍草、铜钱等来预测将要发生的事。(这个荣格也研究过，提出过共时性原理的假说)</p>
</li>
<li>
<p>义理：即研究哲学的一派，讲究天地万物运行的法则，为人处事的道理等。</p>
</li>
</ul>
<h4 id="诗经"><a class="header" href="#诗经">《诗经》</a></h4>
<p>一部诗歌合集，属于文学作品，主要表述了真诚的情感。孔子也说过：“不学诗，无以言” （不学诗经，说话都说不好）
它的内容分三类：风、雅、颂。</p>
<ul>
<li>
<p>风：从16个诸侯国采集的民谣。(用以反映社会现状的，古代有专门的采风官)</p>
</li>
<li>
<p>雅：关于政治、贵族生活的。</p>
</li>
<li>
<p>颂：祭祀用的歌曲。</p>
</li>
</ul>
<h4 id="礼记"><a class="header" href="#礼记">《礼记》</a></h4>
<p>主要记载先秦礼制。包含了一定的哲学、政治、美学等思想。孔子也说过：“不学礼，无以立” （不学礼记，无法立足）
礼也是孔子非常重视的内容，一直在提倡恢复周礼，实现“以礼治国”。</p>
<p>所谓以礼治国，是靠人的自我约束来实现国家治理，能减少国家运行成本。 与其对应的就是”以法治国“，通过各种律法规则来治理。</p>
<p>《礼记》中也提到人类社会的终极目标：天下大同。</p>
<h4 id="尚书"><a class="header" href="#尚书">《尚书》</a></h4>
<p>一本史书，记录了从三皇五帝，到周朝近2000年间，君臣的讲话记录和部分零碎的文献。
它的主要思想也是“民本思想”，提出“民惟邦本，本固邦宁”，它的理想也是“长治久安，天下太平”。</p>
<h4 id="春秋"><a class="header" href="#春秋">《春秋》</a></h4>
<p>也是一本史书，主要记录春秋战国时期鲁国历史和天下大事，有一种说法是孔子所作。它主要讲述战争、会盟等社会事件，也有日蚀、地震等自然事件。</p>
<div style="break-before: page; page-break-before: always;"></div>
<h1 id="传习录"><a class="header" href="#传习录">传习录</a></h1>
<div style="break-before: page; page-break-before: always;"></div>
<h1 id="三合一"><a class="header" href="#三合一">三合一</a></h1>
<h3 id="自性-1"><a class="header" href="#自性-1">自性</a></h3>

                    </main>

                    <nav class="nav-wrapper" aria-label="Page navigation">
                        <!-- Mobile navigation buttons -->


                        <div style="clear: both"></div>
                    </nav>
                </div>
            </div>

            <nav class="nav-wide-wrapper" aria-label="Page navigation">

            </nav>

        </div>

        <template id=fa-eye><span class=fa-svg><svg xmlns="http://www.w3.org/2000/svg" viewBox="0 0 576 512"><!--! Font Awesome Free 6.2.0 by @fontawesome - https://fontawesome.com License - https://fontawesome.com/license/free (Icons: CC BY 4.0, Fonts: SIL OFL 1.1, Code: MIT License) Copyright 2022 Fonticons, Inc. --><path d="M288 32c-80.8 0-145.5 36.8-192.6 80.6C48.6 156 17.3 208 2.5 243.7c-3.3 7.9-3.3 16.7 0 24.6C17.3 304 48.6 356 95.4 399.4C142.5 443.2 207.2 480 288 480s145.5-36.8 192.6-80.6c46.8-43.5 78.1-95.4 93-131.1c3.3-7.9 3.3-16.7 0-24.6c-14.9-35.7-46.2-87.7-93-131.1C433.5 68.8 368.8 32 288 32zM432 256c0 79.5-64.5 144-144 144s-144-64.5-144-144s64.5-144 144-144s144 64.5 144 144zM288 192c0 35.3-28.7 64-64 64c-11.5 0-22.3-3-31.6-8.4c-.2 2.8-.4 5.5-.4 8.4c0 53 43 96 96 96s96-43 96-96s-43-96-96-96c-2.8 0-5.6 .1-8.4 .4c5.3 9.3 8.4 20.1 8.4 31.6z"/></svg></span></template>
        <template id=fa-eye-slash><span class=fa-svg><svg xmlns="http://www.w3.org/2000/svg" viewBox="0 0 640 512"><!--! Font Awesome Free 6.2.0 by @fontawesome - https://fontawesome.com License - https://fontawesome.com/license/free (Icons: CC BY 4.0, Fonts: SIL OFL 1.1, Code: MIT License) Copyright 2022 Fonticons, Inc. --><path d="M38.8 5.1C28.4-3.1 13.3-1.2 5.1 9.2S-1.2 34.7 9.2 42.9l592 464c10.4 8.2 25.5 6.3 33.7-4.1s6.3-25.5-4.1-33.7L525.6 386.7c39.6-40.6 66.4-86.1 79.9-118.4c3.3-7.9 3.3-16.7 0-24.6c-14.9-35.7-46.2-87.7-93-131.1C465.5 68.8 400.8 32 320 32c-68.2 0-125 26.3-169.3 60.8L38.8 5.1zM223.1 149.5C248.6 126.2 282.7 112 320 112c79.5 0 144 64.5 144 144c0 24.9-6.3 48.3-17.4 68.7L408 294.5c5.2-11.8 8-24.8 8-38.5c0-53-43-96-96-96c-2.8 0-5.6 .1-8.4 .4c5.3 9.3 8.4 20.1 8.4 31.6c0 10.2-2.4 19.8-6.6 28.3l-90.3-70.8zm223.1 298L373 389.9c-16.4 6.5-34.3 10.1-53 10.1c-79.5 0-144-64.5-144-144c0-6.9 .5-13.6 1.4-20.2L83.1 161.5C60.3 191.2 44 220.8 34.5 243.7c-3.3 7.9-3.3 16.7 0 24.6c14.9 35.7 46.2 87.7 93 131.1C174.5 443.2 239.2 480 320 480c47.8 0 89.9-12.9 126.2-32.5z"/></svg></span></template>
        <template id=fa-copy><span class=fa-svg><svg xmlns="http://www.w3.org/2000/svg" viewBox="0 0 512 512"><!--! Font Awesome Free 6.2.0 by @fontawesome - https://fontawesome.com License - https://fontawesome.com/license/free (Icons: CC BY 4.0, Fonts: SIL OFL 1.1, Code: MIT License) Copyright 2022 Fonticons, Inc. --><path d="M502.6 70.63l-61.25-61.25C435.4 3.371 427.2 0 418.7 0H255.1c-35.35 0-64 28.66-64 64l.0195 256C192 355.4 220.7 384 256 384h192c35.2 0 64-28.8 64-64V93.25C512 84.77 508.6 76.63 502.6 70.63zM464 320c0 8.836-7.164 16-16 16H255.1c-8.838 0-16-7.164-16-16L239.1 64.13c0-8.836 7.164-16 16-16h128L384 96c0 17.67 14.33 32 32 32h47.1V320zM272 448c0 8.836-7.164 16-16 16H63.1c-8.838 0-16-7.164-16-16L47.98 192.1c0-8.836 7.164-16 16-16H160V128H63.99c-35.35 0-64 28.65-64 64l.0098 256C.002 483.3 28.66 512 64 512h192c35.2 0 64-28.8 64-64v-32h-47.1L272 448z"/></svg></span></template>
        <template id=fa-play><span class=fa-svg><svg xmlns="http://www.w3.org/2000/svg" viewBox="0 0 384 512"><!--! Font Awesome Free 6.2.0 by @fontawesome - https://fontawesome.com License - https://fontawesome.com/license/free (Icons: CC BY 4.0, Fonts: SIL OFL 1.1, Code: MIT License) Copyright 2022 Fonticons, Inc. --><path d="M73 39c-14.8-9.1-33.4-9.4-48.5-.9S0 62.6 0 80V432c0 17.4 9.4 33.4 24.5 41.9s33.7 8.1 48.5-.9L361 297c14.3-8.7 23-24.2 23-41s-8.7-32.2-23-41L73 39z"/></svg></span></template>
        <template id=fa-clock-rotate-left><span class=fa-svg><svg xmlns="http://www.w3.org/2000/svg" viewBox="0 0 512 512"><!--! Font Awesome Free 6.2.0 by @fontawesome - https://fontawesome.com License - https://fontawesome.com/license/free (Icons: CC BY 4.0, Fonts: SIL OFL 1.1, Code: MIT License) Copyright 2022 Fonticons, Inc. --><path d="M75 75L41 41C25.9 25.9 0 36.6 0 57.9V168c0 13.3 10.7 24 24 24H134.1c21.4 0 32.1-25.9 17-41l-30.8-30.8C155 85.5 203 64 256 64c106 0 192 86 192 192s-86 192-192 192c-40.8 0-78.6-12.7-109.7-34.4c-14.5-10.1-34.4-6.6-44.6 7.9s-6.6 34.4 7.9 44.6C151.2 495 201.7 512 256 512c141.4 0 256-114.6 256-256S397.4 0 256 0C185.3 0 121.3 28.7 75 75zm181 53c-13.3 0-24 10.7-24 24V256c0 6.4 2.5 12.5 7 17l72 72c9.4 9.4 24.6 9.4 33.9 0s9.4-24.6 0-33.9l-65-65V152c0-13.3-10.7-24-24-24z"/></svg></span></template>



        <script>
            window.playground_copyable = true;
        </script>


        <script src="elasticlunr-ef4e11c1.min.js"></script>
        <script src="mark-09e88c2c.min.js"></script>
        <script src="searcher-c2a407aa.js"></script>

        <script src="clipboard-1626706a.min.js"></script>
        <script src="highlight-abc7f01d.js"></script>
        <script src="book-a0b12cfe.js"></script>

        <!-- Custom JS scripts -->

        <script>
        window.addEventListener('load', function() {
            window.setTimeout(window.print, 100);
        });
        </script>


    </div>
    </body>
</html>
